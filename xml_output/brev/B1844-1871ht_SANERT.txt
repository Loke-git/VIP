Grimstad den 20 Mai 1844. Kjære Poul Du maa virkelig undskylde, at jeg først nu besvarer Dit Brev, men her har været saameget at bestille i denne Tid, at det har været mig umuligt før, og af Mangel paa Tid kan jeg heller ikke idag skrive noget langt Brev. – Hedevall er vel allerede reist, og han vil vist blive fornøiet, idetmindste er jeg meget vel tilfreds og har aldrig angret at jeg er kommen hid, da Reimann er meget god imod mig, og gjør alt muligt, for at opvække Lyst hos mig til Apotheket, da denne i Begyndelsen ikke var synderlig stor. Hans Kone derimod gjør jeg langtfra ikke saameget af, og vi ere ofte Uvenner, da det er umuligt at gjøre hende Noget tilpas. Reimann er ogsaa Postmester, og Du kan derfor gjerne lade min Broder, Johan, lægge Dine Breve ind i dem han skriver, da Du paa den Maade undgaaer at betale Noget for dem. Du kan tro at Grimstad, og især Omegnen er ganske vakker; og Damerne, endskjøndt ikke saa galante, som Skiens, ere ogsaa ganske antagelige, og Du kan være overbeviist om, at jeg gjør alt for at erhverve mig deres Naade, som ogsaa er temmelig let at erholde. Da Dampskibet passerer Grimstad to Gange ugentlig, haaber jeg, at gjøre en Tour med det til Skien, dersom ellers ingen Hindringer kommer iveien, som jeg dog ikke skulle formode. Jeg har adskillige Spørgsmaale at gjøre Dig, som du maa besvare med næste Post: Først og fremst maa Du sige mig hvorledes J: J: optog Efterretningen om hendes Kjærestes Død, og lad mig tillige vide, hvem den Lykkelige er, som har indtaget hans Plads; thi jeg kjender hende for godt til at antage at hun endnu sørger for ham. Dernest maa Du sige mig om Carl Aamodt endnu øver sig i Poesien og hvis dette er Tilfældet maa Du endelig bede ham ikke at forglemme, at sende mig et lille Digt, for at jeg kan see om han har gjordt nogen Fremgang. – Uagtet jeg nok kunde have mere at skrive om, maa jeg dog afbryde af Mangel paa Tid, men Du kan være overbeviist om, næste Gang at faa et længere Brev. – Vær saa god at sende Bogen «Wilhelm Tell» som Hedevall har laant, optill os, da den ikke tilhører mig selv. – Lev vel og hils alle gode Venner fra Din hengivne Henrik J. Ibsen Lad endelig ikke Nogen see dette da det er skrevet i største Hast. Grimstad den 6 October 1844 Kjære Hanna! Tilgiv at jeg ikke før har besvaret Dit Brev, men det har været mig reent umuligt. I hele Sommer har jeg glædet mig til, at jeg skulde komme hjem til Din Confirmation; men det kan ikke blive noget af, da her fortiden er meget at bestille, og Reimann har just ikke synderlig Lyst til at gjøre noget selv; jeg kan saaledes ikke mundtlig aflægge Dig min Lykønskning til denne Dag; hvortil vistnok ogsaa Du ligesaavel som de fleste andre Smaapiger længes efter, for det er jo saa moersomt at være voxen – idetmindste synes man saaledes her. Iforgaars afbrød en vigtig Begivenhed det ellers saa eensformige Liv her – idet nemmelig en af Byens respectable Handværkere havde Bryllup. Det var ret en Festdag for Mdm Reimann endskjøndt hun rigtignok ikke var med, – et Bryllup er altid en interessant Ting for Damerne, ved Du nok – og naturligviis ogsaa for Mdm R... hun vidste vidt og bredt at fortælle alt hvad man havde talt, gjort og spiist, og det er en sand Fornøielse at høre hende fortælle Noget, da man derved faaer at vide langt mere, end om man selv havde seet det. Forøvrigt veed jeg intet at fortælle Dig, undtagen den høist sørgelige Begivenhed, at Løverdagen den 5te Dennes afgik ved Døden – Reimanns Yndlingskat efter faae Timer iforveien at have født til Verden 2 trivelige Unger, der, skjønt endnu for smaa til fuldkommen at fatte deres Tab, tilligemed Reimann beklage Tabet af en øm Moder og kjærlig Veninde – Den kjære Afdøde, hvis gode Forstand, tilligemed flere Legemsfortrin, udmærkede den fremfor de fleste af dens Lige, var ogsaa en god Musekat, der fangede Rotter og Muus ligesaa let, som Mdm Reimann uddeler et Ørefigen. For denne Gang maa det være nok da Du veed jeg ikke kan Noget med at skrive lange Breve, og maa desuden skrive hjem iaften. Svar mig endelig saasnart Du faaer Tid dertil Din hengivne HJIbsen Jomfru M: Wahl hilses venskabeligst fra Henrik Ibsen. Grømstad den 1 & sol;8-45 S.T: Hr. Byfoged Preus. Opfordret af Deres Velbaarenhed til at erklære om jeg vedgaaer eller nægter at være Fader til et af Pigen Else Sophie Jensdatter Birkedalen født Drengebarn, som i Daaben den 25de October sidstleden er kaldet Hans Jacob, maa jeg herved ærbødigst meddele, at jeg ikke, uagtet Pigens Samqvem ogsaa med andre Mandspersoner paa den vedkommende Tid, bestemt tør fralægge mig bemeldte Paternitet, da jeg desværre med hende har pleiet legemlig Omgang, hvortil hendes fristende Adfærd og samtidige Tjeneste med mig hos Apotheker Reimann i lige Grad gav Anledning. Jeg er nu i 20de Aar gl:, eier aldeles Intet, uden nogle tarvelige Klæder, Skoetøi og Linned og skal om kort Tid forlade Grimstad Apothek, ved hvilket jeg som Lærling og altsaa uden nogen anden Løn, end Kosthold og de ovennævnte Fornødenheder, har opholdt mig siden Sommeren 1843. Min endnu levende Fader, til hvem jeg nødsages for det Første at begive mig, er en af de mindre Handelsmænd i Skien og befinder sig i høist maadelige Kaar. Grimstad den 7de Decbr: 1846. Ærbødigst Henr Ibsen Til Vitterlighed: J. Reimann. J. A. Gjems Grimstad den 15de October 1849. Min kjære Ven! Dit sidste Brev har i dobbelt Henseende glædet mig, – saavel fordi jeg deraf kan love mig en hastig Afgjørelse af vort Forehavende, som især fordi du deri viser dig som en sand Ven, ved at betragte min Skrivelse som et Product, der skylder Opbrusning og Overilelse sin Tilbliven. Denne skaanende Opfatningsmaade lader mig haabe, at du har sat dig ind i min Stilling og forestillet dig det Synspunct hvorfra jeg har betragtet Sagen. Jeg haaber at du har tænkt dig den skuffede Forventning hvormed jeg har imødeseet hver Postdag og at denne har sat mig i en høist ubehagelig Stemning, da jeg som Fraværende, jo ikke kunde tænke mig Aarsagen og denne Uvished desuden nødvendigviis maatte fremkalde tusinde Tvivl, hvilke alle vare saameget desto piinligere, da jeg i mit Indre ikke kunde erkjende een af dem som grundet –. Dit Brev har hævet Alt hvad der maatte forekomme mig tvivlsomt ved din Fremgangsmaade og jeg vilde kun slet fortjene dit Venskab, dersom jeg ikke med største Beredvillighed tilbagekaldte Alt hvad der i min Skrivelse kunde hentyde paa fornærmelige Tvivl om dine Hensigters Redelighed. Jeg beder dig derfor fremdeles at oversee det Hele som Noget der ingen Indflydelse har paa vort venskabelige Forhold for Fremtiden og forventer Forsikkring herom i dit næste Brev. – Jeg har idag ikke Tid til at skrive mere, – fra Due skal jeg takke for Guitaren, han venter den med Længsel. Buxetøiet takker jeg ligeledes meget for, – jeg havde ikke tænkt vidre derpaa, og troede at det ligeledes var gaaet dig af Glemme, imidlertid er det meget kjærkommet da jeg fortiden nødes til at spare saameget som muligt. – Af Olaf Tr: er saagodtsom hele første Act færdig, jeg troer det skal blive ret heldigt – og haaber at dette Stykke vil skaffe os færre Ubehageligheder end C. Lev vel, Din hengivne Ven Henr. Ibsen P. S. Gjør mig den Tjeneste at offre mit sidste Brev til Luerne, jeg ærgrer mig over at vide det i dine Hænder! Grimstad den 5te Januar 1850. Min kjære Ven! Gjennem din sidste Skrivelse har jeg modtaget «Catilinas» Dødsdom, – det gjør mig ondt, men det kan ikke nytte at tabe Modet. Du har virkelig Ret i at dette tilsyneladende Nederlag i Grunden ikke er at betragte som et Saadant. C. var jo kuns bestemt til at være en Forløber for de Planer vi i denne Retning have aftalt, og den kan endnu ligefuldt opfylde sin Bestemmelse. Jeg er ganske af samme Mening som du, nemlig at det er rigtigst at sælge Stykket, og jeg troer at Stykkets Afviisning, ifølge Directionens Skrivelse snarere vil gavne end skade, da det ikke synes som om Mangel paa indre Gehalt har bevirket at det ikke blev antaget. Salget af Stykket afhandler du naturligviis efter eget Forgodtbefindende, kuns vil jeg bemærke at det forekommer mig bedre at sælge Forlagsretten end at lade det trykke paa eget Forlag, da vi i sidste Tilfælde baade maatte rykke ud med en Deel Penge, forat bestride Trykningen, og desuden først lidt efter lidt vilde komme i Besiddelse af Indtægten, medens vi i første Tilfælde kuns havde at modtage Honoraret, – dog, dette maa lempes efter Omstændighederne. – Nu lidt om min litterære Virksomhed. Af Olaf T. er som jeg nok før har sagt, omtrentlig første Act ferdig; det lille Eenactsstykke «Normannerne» er omarbeidet, eller rettere, skal omarbeides, hvilket jeg fortiden beskjæftiger mig med, og vil i sin nye Skikkelse fremtræde som Iklædning for en mere udvidet Idee, end den for hvilken det oprindelig var bestemt. Et Par Sagn og Skildringer fra Thelemarken har jeg benyttet til nogle mindre Digte, afpassede efter bekjendte Folkemelodier, og har saaledes ogsaa forsøgt mig i national Retning. Ligeledes har jeg halv fuldført en større, maaskee noget overspændt Digtning, betitlet «Balminder» der skylder min indbildte Forlibelse fra isommer sin Tilværelse. Men hvad der egentlig maa kaldes mit Hovedværk siden din Bortreise er en nationalhistorisk Novelle som jeg har kaldet «Fangen paa Agershuus,» – den omhandler Christian Lofthuus’s sørgelige Skjæbne. Denne Mands Liv er dig vistnok bekjendt, hvis ikke, saa følger her et kort Omrids af Samme. C. L levede i Slutningen af forrige Aarhundrede paa Gaarden Lofthuus nærved Lillesand, de danske Embedsmænd huserede her værre end nogensteds og Lofthuus der dengang endnu var en ung Mand og almindelig agtet besluttede at tage sig af sine undertrykte Sognefolk. Han indsamlede Klager over Embedsmændene og begav sig dermed til Kjøbenhavn hvor han personlig fremstillede sig for Kongen og talede Folkets Sag saa kraftigt at en Commision blev nedsat og denne afskedigede de mest Forhadte blandt Embedsmændene. Dette var mere end hans Fiender kunde taale, han blev beskyldt for at staa i Underhandling med den svenske Konge om at spille denne Norge i Hænderne imod at han selv skulde beholde en Deel deraf som selvstændigt Rige. Som Følge heraf udstædtes Arrestordre mod Lofthuus, men da dette rygtedes stillede hele Skarer af bevæbnede Bønder sig til hans Beskyttelse, han befæstede sin Gaard og udholdt en formelig Beleiring indtil han ved Forræderi lokkedes til en Stad i Nærheden hvor han blev greben og paa en færdigliggende Baad ført til Christiania. Her sad han paa Agershuus Fæstning uden Dom i 10 Aar, (indtil 1794.). Hans hemmelige Venner virkede for ham og fremkaldte derved tilsidst hans Benaadning; men for sildig, – just da denne ankom havde Døden forløst ham. Dette er det Historiske ved Sagen, hvilket jeg har erfaret af et gammelt Skrift jeg heldigviis er kommen i Besiddelse af, synes du ikke at heraf kan udbringes Noget. – Jeg troer at det er fornødent at forsyne «Catilina» med nogle og beder dig derfor at afskrive og vedlægge følgende Forord. «Nærværende Stykke var oprindelig bestemt for Scenen, Theaterdirectionen har imidlertid ikke fundet Stykket skikket hertil. Uagtet Forfatteren har Grund til at antage, at Hovedaarsagerne til Stykkets Afviisning ikke skrive sig fra indre Mangler ved Samme, er det dog ikke uden med en saare naturlig Ængstelse at han fremlægger sit Arbeide for Publicum, hvorhos han dog forventer den skaansomme Bedømmelse, som en Begynders første Fremtræden billigviis kan gjøre Fordring paa.» NB. lad endelig ingen Trykfeil indsnige sig, – Manuscriptet vil jeg gjerne have tilbage, ligeledes bedes mig sendt 2 Expl: af Stykket naar det bliver ferdigt – – Lidt Nyt – Clara Ebbell er bleven forlovet og det med sin egen Onkel, Henning Bie. – Gamle Ths Crawfurd døde iforgaars, – Due har det meget hyggeligt, og er fortiden const: Undertoldbet: – Apothekeren beder mig erindre dig om din Faders Medicinregning og siger at han vilde være meget taknemlig for en Anviisning paa din Faders Gage for Beløbet 6 Sp 4 Lev vel. Din Ven Henr: Ibsen Grimstad 10 & sol;2. 50. Min kjære Ven! Nogle Ord i største Hast. – Indlagte Digt som jeg i vemodig Begeistring nedskrev ved Efterretningen om Oehlenschlägers Død beder jeg dig at lade indrykke i Chr:posten snarest muligt. – I din Skrivelse til Due for en Maaned siden siger du at du tilskriver mig med næste Post, jeg er følgelig i min fulde Ret naar jeg forventer dit Brev med næste Post; jeg behøver vel ikke at forsikkre dig med hvilken Længsel det imødesees. Lev vel Din Ven Henr. Ibsen. Grimstad d. 12te April 1850. – Til Jomfru Cathrine Martini! Jeg har herved den Fornøielse at indfrie mit Løfte; – det vilde være mig kjært, om den elskværdige Modtagerindes Forventning ikke blev altfor meget skuffet. Henr: Ibsen Maaneskinsvandring efter et Bal. Tilegnet Jomfru Cathrine Martini! Tys, hvor stille! – hist fra Salen lyder Glæden ikke længer; Ingen Stemme, ingen Tone gjennem Nattens Stille trænger. Langt i Vester kaster Maanen snart det sidste Blik henover Jorden, som i Glemselsdrømme under Sneens Lillier sover. Endt er Ballet, – men i Tanken seer jeg end iblandt de hvide Skikkelser, som svæve gjennem Rækkerne, en let Sylphide. Snart er Maanen dalet; da skal Søvnens Arme mig omfatte! Da kan Sjælen glide frit paa Drømmens Hav med Mindets Skatte! Grimstad den 12te April 1850. – Henr: Ibsen Til Kongen! Henrik Johan Ibsen ansøger underdanigst om, naadigst at maatte fritages for at erlægge det lovbestemte Gebyhr af 8 Spd til nærmeste Latinskole, for at kunne tilstædes Adgang til Examen artium. – Idet jeg fra Aaret 1843 har været nødsaget til at sørge for min Underholdning, ved at conditionere som Pharmaceut ved Grimstads Apothek, har jeg dersteds indtil Slutningen af forrige Aar, forsaavidt mine Forretninger tillode det, samt ved fra Begyndelsen af indeværende Aar, at læse privat her i Christiania, gjennemgaaet de til Examen artium nødvendige Disciplina, uden i den Tid at have nydt nogen Understøttelse af min Familie. I Henhold til vedlagte Legitimation for min Uformuenhed, vover jeg derfor, underdanigst at ansøge om, naadigst at fritages for at erlægge det ved Forordningen af 7de November 1809 § 108 bestemte Gebyhr. Christiania den 12te Juli 1850. Underdanigst Henrik Johan Ibsen. Til Collegium academicum! Undertegnede opgiver herved at have læst 12te Bog af Homers Iliade, som Æqvivalent for hvad jeg i min oprindelige Anmeldelse har angivet forlidt. Christiania d: 28 & sol;Juli 1850. ærbødigst Henr: Ibsen Idet jeg sender Dem indlagte Afskrivter er det mit Haab at den Sindsstemning der har fremkaldt disse Digte maa tjene til Undskyldning for Anskuelser, der for en stor Deel ogsaa af Dem ere blevne mistydede. – Jeg beder Dem tilgive, at jeg ikke har kunnet afholde mig fra at tilføie disse Ord, rimeligviis de Sidste, jeg nogensinde hensender til Dem! Til Herr A. Som Gjensvar paa Ovenstaaende har jeg kun at bemærke, at jeg ingen Andeel har i den omhandlede Opsats, da jeg ikke engang blev bekjendt med dens hele Indhold forinden flere Dage efterat Bladet var oplæst. Det bliver saaledes Forfatterens Sag selv at forsvare, hvad han i sin Artikel har fremsat. Henrik Ibsen Til Abonnenterne. Bladets økonomiske Stilling er Aarsag i at Andhrimner for det Første ophører med dette No. Den Opmuntring, som Bladet, trods sit ringe Abonnentantal, har fundet blandt sine Læsere, giver dog Udgiverne grundet Haab om, at det vil finde mere Indpas hos Almeenheden, saasnart den bliver nærmere kjendt med dets Indhold og Tendents, og derfor indbyde vi til nyt Abonnement paa Andhrimner, fra Nytaar af, da det atter vil begynde at udkomme som før. De forrige Abonnenter betragtes som vedblivende og tilstilles derfor Bladet, saasnart det udkommer igjen. Udgiverne. Kjøbenhavn den 25de April 1852. Til Theaterbestyrelsen! Herved har jeg den Fornøielse at kunne underrette den ærede Bestyrelse om, at der gjennem Prof: Heiberg er aabnet os Adgang til Theatrets Forestillinger; hvad Prøverne angaaer, saa troede Professoren ikke, at vi kunde have synderlig Nytte af at frekventere Samme, da der for Øieblikket intet Nyt er under Indstudering. – Saavel Heiberg som Herr Overschou har modtaget os med overordentlig Velvillie, og det vil gjennem den Sidstnævnte falde mig let, at faa al den Underretning om Theatrets indre Organisation, som jeg maatte behøve. Med Hensyn til hvad Instruxen forøvrigt paalægger mig, saasom Anskaffelse af en Dandselærer til Bruun og hans Kone, o. s. v, da har jeg endnu ikke kunnet faaet dette arrangeret, men haaber dog at dette i Løbet af næste Uge vil kunne skee, og skal jeg da tillade mig udførligere at tilskrive den ærede Bestyrelse. Min Adresse er: Reverentsgaden No 205, 2den Sal. – Ærbødigst Henr: Ibsen Kjøbenhavn den 16de Mai 1852. Til Bestyrelsen for det norske Theater! I mit forrige Brev til den ærede Bestyrelse kunde jeg blot i Korthed antyde hvad jeg hersteds ifølge min Instrux havde udrettet; jeg skal dennegang tillade mig at være udførligere. Som Dandselærer for H. Nielsen, samt Bruun og hans Kone har jeg antaget Kgl: Solodandser Hoppe, der ansees som den første Dandser blandt Balletpersonalet, og som tillige, efter hvad jeg iforveien forvissede mig om, har den største Øvelse i at informere. Hvad der hovedsagelig bliver gjort til Gjenstand for Dandseunderviisningen er Menuet, samt hvad der forøvrigt kan bidrage til en elegant Optræden paa Scenen, i hvilken Henseende Herr Hoppe har Underviisningsmethoden ved den herværende dramatiske Skole for Øie. Han har beregnet Underviisningen efter et Kursus af tre Uger, i hvilket Tidsrum der dandses en Time daglig, og hvorfor Honoraret for alle Tre tilsammen er ansat til 24 Rbdl eller omtr: 12 Sp norsk, hvilket vistnok ikke kan ansees for ubilligt. – Med Hensyn til det paatænkte Engagement af en Dandser til det øvrige Skuespillerpersonale i Bergen, da skal jeg tillade mig at yttre Følgende: Med Balletmester Bournonville, der strax efter min Ankomst afreiste til Christiania, fik jeg kun løselig tale i Theatret Aftenen før hans Afreise; ved Udløbet af denne Maaned følger den største Deel af Balletpersonalet ham derop. Solodandser Gade, som bliver tilbage her, vilde maaskee ikke være uvillig til i Sommer at seile til Bergen, men Theaterbestyrelsen maatte i dette Fald opstille saadanne Garantier, at han kunde foretage Reisen uden at befrygte noget Pengetab. Efter de Discursioner, som den ærede Bestyrelse vil erindre at være faldne i denne Sag, troer jeg ikke at Bestyrelsen indlader sig herpaa; den havde, saavidt jeg troer, tænkt sig, at vedkommende Dandser maatte søge sine Reiseomkostninger dækkede ved privat Underviisning, og Theatrets Honorar som Erstatning for den Tid han anvendte paa Personalets Underviisning; men paa disse Betingelser vil man ikke kunde faa nogen Dandser engageret, medmindre der gjennem et i Forveien aabnet Abonnement kunde sikkres Vedkommende et bestemt og tilstrækkeligt Honorar for den private Dandseunderviisning; i August Maaned begynder Balletpersonalets Tjenestetid igjen, og da maa Enhver være tilbage; hvis nu Theaterbestyrelsen troer at det her antydede Arrangement vilde kunne træffes uden at Tiden dertil for iaar blev for kort, saa beder jeg mig derom snarest muligt underrettet; i modsat Fald har Herr Hoppe erklæret sig villig til, saafremt betimelig Aftale blev gjort, til næste Aar at reise til Bergen med en Deel af Balletpersonalet, saafremt han, i den Tid Theatret ikke benyttedes, kunde faa samme overladt til der at give et vist Antal Abonnementsforestillinger, hvortil da i Forveien maatte indbydes, hvorhos Theaterpersonalet i den Tid vilde kunne gjennemgaa en fuldstændig Dandseskole. Denne sidstnævnte Ordning af Sagen har nu vistnok sine gode Sider, men et heelt Aar gaaer dog hen, og det vilde vistnok være ønskeligt, om Publicum ogsaa i denne Retning saasnart som muligt sporede de gavnlige Følger, af de Foranstaltninger, som Bestyrelsen iaar til Theatrets Bedste har truffet. Troer derfor Bestyrelsen at kunne stille nogenlunde betryggende Garantier for den Dandser, som iaar maatte ville reise til Bergen, (f: Ex: ved at aabne et foreløbigt Abonnement paa Underviisning i Dands), saa beder jeg mig, som ovenfor sagt, underrettet derom. – Saavel H. Nielsen, som Bruun og hans Kone omfatte Dandseunderviisningen med megen Interesse, og, hvad der er det Bedste, de indsee fuldkommen det Nødvendige ved Samme. – Hvad H. Nielsen angaaer, da ved jeg ikke hvad jeg skal foretage med Hensyn til at skaffe ham fri Entree i Theatret. Ved vor Ankomst hertil var han mod Formodning endnu ikke kommen, og da saavel Bestyrelsens foregaaende Breve til Etatsraad Heiberg, som de Skrivelser vi medbragte, Intet indeholdt angaaende ham, og hans Reise desuden var et aldeles privat Foretagende, som muligens efter vor Afreise fra Bergen kunde være bleven indstillet, saa turde jeg med Hensyn til ham Intet foretage før hans Ankomst, som jeg hver Dag ventede. Denne indtraf imidlertid først efter over 14 Dages Forløb, og da han nu selv, ligeledes mod Formodning, intetsomhelst Skrivteligt medbragte, saa har jeg, med Hensyn til fri Entree i Theatret, ikke kunnet udrette Noget for ham; han har naturligviis imidlertid hver Aften besøgt Theatret, og da Adgangen til Parterret kun koster en Ubetydelighed, saa maa jeg henstille til Bestyrelsen, om den finder det fornødent at skaffe ham den samme Begunstigelse som os, kun maa jeg bemærke at Theatrets Saison ender i den sidste Uge af indeværende Maaned, og han saaledes kun i faa Dage vil kunne gjøre Brug af den fri Adgang, som muligens maatte tilstaaes ham. Med Hensyn til Theatrets indre Indretninger, da bliver jeg gjennem Herr Overskou gjort bekjendt med Samme, saavelsom med Regisseurvæsnet, Maskineriet, o. s. v. – Costumeværker ere ikke at erholde her, dog vil Herr Overskou opgive mig hvilke Udgaver der findes af Saadanne, og hvor de ville kunde erholdes; disse vil jeg altsaa paa min Reise kunne anskaffe; – at opgive noget Bestemt om deres Kostende, kan jeg ikke, dog antager jeg at man for 10–12 Sp maatte kunne faa hvad Bergens Theater tiltrænger. Af nye Stykker har jeg kun kjøbt et, nemlig «For 10 Aar siden,» af Carl Bernhard; – men ogsaa til denne Udgivtspost vil det være nødvendigt at bevilge en lille Sum, da jeg rimeligviis i Tydskland vil forefinde Adskilligt som kunde være værd at anskaffes. Ved Skuespiller Sichlaus Hjælp haaber jeg at kunne skaffe en Deel brugte Musicalier; jeg er imidlertid i denne Sag i nogen Uvished, da jeg er saagodtsom ganske ubekjendt med, hvad Theatret allerede besidder, og jeg saaledes let kan være udsat for at paaføre Samme unødvendige Udgivter; hvis jeg derfor kunde erholde en Fortegnelse over hvad jeg af Musik ikke maa kjøbe, saa vilde det være mig meget kjært. – Hvad mit Reisestipendium angaaer, da har jeg stærk og velbegrundet Frygt for at Samme ikke vil være tilstrækkeligt for mig. Jeg har under Opholdet i Hamburg faaet en Forsmag paa, hvad det vil sige at reise i Tydskland; saaledes vilde ogsaa Bruun være kommen i en slem Forlegenhed, dersom han ikke ved vor Reisefælle, Doctor Hofmanns Hjælp, var bleven sat i Stand til at kunne fortsætte Reisen til Kjøbenhavn. Jeg tillader mig derfor at ansøge den ærede Bestyrelse om, at der af min Gage maa blive mig bevilget et Forskud stort 48 Sp, som tilligemed de 12 Sp, jeg ved min Afreise ansøgte om, og som jeg haaber at Bestyrelsen har bevilget, ville kunne fradrages min Gage med 5 Sp. maanedlig. Dersom Bestyrelsen indvilger heri, saa haaber jeg at den godhedsfuldt sørger for at jeg kan have disse Penge her, samtidigt med Honoraret til Herr Hoppe, samt den Pengesum der maatte bestemmes til Anskaffelse af Bøger, Musikalier, o. s. v. – Med Hensyn til Repertoiret have vi været meget heldige. Vi have saaledes seet Hamlet, samt flere af Schakspeares Stykker, ligeledes af Holbergs, – samt «Naar Damer føre Krig», En Søndag paa Amager, Slægtningerne, o. fl: – At vi forresten gjøre os bekjendte med Alt, hvad der kan have kunstnerisk Interesse, følger af sig selv. De Danske vise sig overalt særdeles høflige og forekommende mod os, og langtfra at føle nogen Uvillie over at vi søge at frigjøre os for deres Indflydelse paa vort Theatervæsen, forundrer man sig blot over at Saadant ikke allerede forlængst er skeet. Med H. C. Andersen er jeg bleven bekjendt; han raader mig meget til, fra Dresden af at gjøre en Tour til Wien for at see Burg-Theatret; maaskee kommer han paa samme Tid til at opholde sig der, og vil da veilede mig, hvis ikke, saa vil forhaabentlig Professor Dahls Assistence kunne udrette det Samme. – I Haab om at den ærede Bestyrelse snarest muligt besvarer denne Skrivelse tegner jeg mig ærbødigst Henr: Ibsen P. S. Fra Etatsraad Heiberg har jeg en Hilsen at overbringe saavel til Bestyrelsen som til Herr Byfoged Hanson. – Kjøbenhavn d: 30te Mai 1852. Til Bestyrelsen for det norske Theater! Ifredags havde jeg den Fornøielse at modtage Brev fra den ærede Bestyrelse, hvoraf jeg seer, at min Skrivelse af 16de Dennes, ikke dengang var Bestyrelsen ihændekommet; da imidlertid dette nu forlængst maa være skeet, og Bestyrelsen saaledes vil finde sit Brev paa Forhaand besvaret, saa finder jeg det mindre passende at uleilige den ærede Bestyrelse med en Gjentagelse af, hvad jeg i min foregaaende Skrivelse formener tilstrækkeligt udviklet. Jeg skulde derfor have indskrænket mig til i Eet og Alt at henvise til mit forhen Anførte, saafremt ikke adskillige Yttringer i Bestyrelsens Brev havde opfordret mig til at være lidt vidtløftigere. – For det Første formaaer jeg ikke at fatte den ærede Bestyrelses Forundring over, at jeg under de i mit foregaaende Brev udviklede Forholde Intet kunde gjøre for Herr H. Nielsen; at det ved min Afreise blev mig af Bestyrelsen paalagt at tage mig af ham, forholder sig ganske rigtigt; men jeg maa stadigen bede den Betragtning fastholdt, at Herr Nielsen antoges at vilde indtræffe i Kjøbenhavn samtidig med os, og endvidre at det fra min Side forudsattes, at Bestyrelsen vilde ved skrivtelig Henvendelse til Vedkommende hersteds, virke for ham paa samme Maade, som for Herr Bruun. Intet af dette er imidlertid skeet. Herr Nielsen har selv, ligesaavel som jeg antaget det nødvendigt, at hans Sag understøttedes af Anbefalinger fra Bestyrelsen; – at den ærede Bestyrelse heller ikke har været fremmed for denne Mening, derom er jeg til Overflod forvisset ved en Erklæring fra Herr H. Nielsen, der gaaer ud paa, at han ved sin Afreise var Ørenvidne til at en af Dhrr: Bestyrere fandt et saadant Skridt nødvendigt. Da nu Herr Nielsen ankom hertil henimod Saisonens Slutning, under Forholde, der vare heel forskjellige fra dem, jeg oprindelig havde forudsat, saa maa jeg fremdeles formene, at der for mig Intet Andet var tilovers, end at indhente Bestyrelsens Ordres. At Herr Nielsen naturligviis ligefuldt har besøgt Theatret, bemærkede jeg allerede i mit forrige Brev, (hans Udgivter herved, ville efter mit Overslag beløbe sig til omtrent 3 a 3 ½ Sp) – dog herom er ikke Talen, – Bestyrelsen har kun urgeret over min «tilsyneladende Forsømmelse,» og for denne Beskyldning haaber jeg tilstrækkeligt at have frigjort mig. Naar den ærede Bestyrelse dernæst formener at «særegne Motiver» have bevæget mig til ikke at virke for Herr Nielsen, saa har jeg hertil kun at svare: Omendskjønt jeg ingenlunde agter at bestride Gyldigheden af Bestyrelsens Grunde til at antage, at der inden Theatrets Omraade findes Folk, som af «særegne Motiver» kunne fristes til at nægte Herr Harald Nielsen deres Assistence, saa maa jeg dog protestere mod at henregnes til disse. – Forøvrigt har jeg dennegang kun lidet at berette. Theatrets Forestillinger ophørte ifredags, og igaar tilendebragte vore Skuespillere deres Dandsecoursus. Herr Hoppe er særdeles vel tilfreds med dem, især roser han Mad: Bruun meget. I mit forrige Brev anbefalede jeg Skuespiller Sichlau, som Commissionær i musikalske Anliggender; af flere Grunde har jeg imidlertid senere truffet et andet Arrangement, og vedlægger Kapelmusikus Lanzkys Adresse, til hvem Bestyrelsen vil kunne henvende sig. Skulde Fortegnelsen over den ved det norske Theater beroende Musik være til Hinder for at mit forrige Brev bliver besvaret med omgaaende Post, saa kan denne Liste senere tilstilles Herr Lanzky, som tillige beder opgivet af hvilke Instrumenter Orchestret bestaaer, samt specielt om der ved Samme haves Ventilklarinetter, – han vil da foretage det Fornødne, og besørge Musikalierne afsendte. – Min Afreise herfra kan jeg ikke bestemme forinden jeg modtager Svar paa mit forrige Brev. Bruun har derimod bestemt sig til at afgaa med Dampskibet paa Onsdag, og aflagde derfor ifredags sin Afskedsvisit hos Etatsraad Heiberg. – Herr Overskou har lovet at gjøre mig bekjendt med Theatrets Maskineri o. s. v, hvilket ikke har ladet sig gjøre under Saisonen, forresten er Maskinvæsnet ved Kjøbenhavns Theater ikke af det bedste Slags, og jeg haaber at der i saa Henseende er et langt større Udbytte at hente ved de tydske Theatre. – Med Bruun hjemsender jeg nogle Smaasager som Theatret tiltrænger, ligeledes nogle Bøger. – Jeg har tænkt mig at lægge Reisen herfra over Lübeck til Dresden, hvor jeg haaber paa Prof: Dahls Hjelp til at udkaste den hensigtsmæssigste Plan for den øvrige Deel af Touren. Ved min Ankomst til Dresden skal jeg ufortøvet tilskrive den ærede Bestyrelse, og tegner mig indtil da Deres ærbødige Henr: Ibsen P. S. Over de med Bruun hjemsendte Sager, skulle Regninger i sin Tid blive fremlagte – Kjøbenhavn d:2den Juni 1852. Til Bestyrelsen for det norske Theater! Med Herr Brun fremsendes nogle Bøger, samt endeel Stubbe, for hvilke Gjenstande, m: M: jeg har udlagt for Theatret efter nedenstaaende Liste: For 2 Expl: af «For ti Aar siden» à 3 Ֆ 8 ʄ1 Rd 1 Ֆ – – 1 Expl: af «Statsmand og Borger»" – 2 – 4 – 1 Do af «Medbeilerne»" – 2 – 4. 5 Do af Kvindens Vaaben à 28 ʄ1 – 2 – 12. Efter vedlagte Regning fra Bing & Søn3 – " – " – 1 Expl: af «Billedgalleri etc.»1 – 3 – " – Efter vedlagte Regning fra Herr Hoppe24 – " – " – Tilsammen31 Rbdl: 5 Ֆ 4 ʄ for hvilket Beløb jeg skal tage mig betalt i den Sum, som Bestyrelsen til deslige Udgivter maatte stille til min Disposition. «For 10 Aar siden» foreslaaer jeg optaget paa Repertoiret og havde i saa Fald tænkt mig følgende Rollebesætning: Capt: RømerHerr H. Nielsen. GretheMdm Bruun. FrahmHrr Isachsen. Ehlers" Bruun Brandt" Prom. Stoltenberg" Bucher. HanneJfr: Johannessen. Af «Kvindens Vaaben» har jeg anskaffet Høedts Oversættelse, da den vort Theater besidder er slet, og saaledes ikke bør benyttes. Med Hensyn til «Medbeilerne» og «Statsmand og Borger», da er det ikke min bestemte Hensigt at foreslaa disse Stykker for Tiden opførte paa Repertoiret; de have i Vinter været givne med Bifald her, og undergives derfor den ærede Bestyrelses Betænkning. Det medfølgende Billedgalleri har jeg kjøbt omendskjønt Theatret næppe vil faa noget stadigt Brug for samme, ialfald ikke forinden man kommer saa vidt, at man kan give større Stykker hvori Maskeoptog o. s. v. forekomme. (Skulde «Scheick Hassan» sættes til Opførelse, saa har man i Billedg: den fornødne Veiledning med Hensyn til Dragter.) Da Saisonen her nu er sluttet og jeg nogenlunde har gjort mig Rede for det kunstneriske Udbytte Samme har bragt mig, saa kunde jeg vistnok have Adskilligt at yttre desangaaende; da imidlertid deslige Bemærkninger ville finde deres naturligste Plads i den Beretning, som jeg efter min Hjemkomst har at afgive, skal jeg for Øieblikket ikke vidre udtale mig herover. Kun een Bemærkning kan jeg ikke tilbageholde, nemlig: at det Princip, hvorefter Skuespillerne tilholdes at kunne deres Roller forinden Sceneprøverne begynde, i Eet og Alt befølges her. Herr Overskou har gjentagende erklæret «At han har tredive Aars Erfaring for at den Rolle, hvis Characteer ikke er forstaaet ved sidste Læseprøve, aldrig vil blive det, og at Nødvendigheden heraf forøges i samme Forhold som Skuespillernes Mangel paa Routine.» – Studenterne have i forrige Uge spillet paa Hoftheatret for Kongen; Herr Bruun og jeg have efter Indbydelse været tilstede. Fra Etatsraad Heiberg har jeg modtaget Indbydelse til Middagsselskab paa Fredag; Herr Bruun og hans Kone vare der i Søndags. – Forresten længes jeg nu, da Saisonen er forbi, efter at komme afsted og venter blot paa Bestyrelsens Svar paa mit Brev af 16de Dennes. Herr Hoppe reiser herfra idag og har sagt mig at hvis Bestyrelsen vil indgaa paa hans Forslag at komme til Bergen næste Aar, saa maa Aftale derom skee mindst 3 Maaneder før Saisonens Slutning, ærbødigst Henr: Ibsen Dresden den 24de Juni 1852. Til Bestyrelsen for det norske Theater! Herved har jeg at tilmelde den ærede Bestyrelse, at jeg afreiste fra Kjøbenhavn Søndagen den 6te Dennes, og ankom hertil den paafølgende Onsdag. Aarsagen hvorfor jeg først nu tilskriver Bestyrelsen, er den, at jeg ved min Ankomst hertil var saa uheldig, ikke at træffe Professor Dahl hjemme; han var nemlig tagen paa Landet og jeg fik ham derfor først i Tale den 16de. – Han har nu udvirket at jeg faaer Adgang til Theatrets indre Indretninger, hvoraf jeg er forvisset om at ville have stor Nytte, da Alt er i en fortrinlig Stand. Adgangen til Theatrets Forestillinger maa jeg derimod betale; Repertoiret er vistnok ret godt, men indtil nu har jeg dog kun seet eet Stykke som kan benyttes hos os, og som jeg derfor skal medbringe. – Af Bestyrelsens Brev seer jeg, at Theatret har faaet Kostümeværker fra Paris; i modsat Fald skulde jeg have anbefalet et Par fortrinlige Værker, som jeg er bleven bekjendt med, nemlig Bonnards Kostümer fra det 13de og de 5 derpaa følgende Aarhundreder samt en Samling af spanske Folkedragter, som nylig er udkommen her. – Af Bestyrelsens sidste Brev erfarer jeg ogsaa, at det ikke har været dens Mening at udrede Honoraret for Dandseunderviisningen af Theatrets Kasse; – herom blev der mig ved min Afreise Intet sagt, der blev mig kun paalagt at skaffe Skuespillerne en Dandselærer og da Directionen tillige yttrede det Ønskelige i at faa en saadan til de i Bergen værende Skuespillere, saa antog jeg at deri var udtalt det Princip, at Personalets Dandseunderviisning bør udredes af Theaterkassen; for H. Nielsens Vedkommende maatte ialfald dette Princip komme i Anvendelse; han reiste jo paa egen Bekostning, og det gik vel saaledes neppe an at foreskrive ham en extra Pengeudtælling, især da dog Theatret i den Uddannelse Reisen forøvrigt maa ansees at have forskaffet ham, vil finde tilstrækkeligt Eqvivalent for den givne Reisetilladelse; og med Hensyn til Bruun da troer jeg, at han havde tilovers af sit Reisestipendium saameget, at han dermed kunde bestride Udgivterne paa Hjemreisen, men heller ikke mere. Jeg havde saaledes intet Andet at gjøre, end at betale. Under alle Omstændigheder haaber jeg at den ærede Bestyrelse sørger for at mine udlagte Penge blive mig godtgjorte. – I Anledning af min Ansøgning om Forskud hvilket ikke bevilgedes, yttrer Bestyrelsen at jeg maa have anvendt en mindre rigtig Oeconomie, eftersom Stipendiet ikke er tilstrækkeligt; det vilde gjøre mig Ondt, om Bestyrelsen skulde vedblive at være af denne Mening, og jeg maa derfor tillade mig at paapege Følgende: Reisen fra Bergen til Kjøbenhavn medtog omtrent 40 Sp. Jeg har anseet det fornødent at anskaffe mig adskillige Bøger og kunde tiltrænge endnu flere, saafremt jeg havde Penge dertil. Endvidre maa jeg selv betale min Entree i Theatret hersteds, og at jeg gjævnlig maa besøge dette er en Selvfølge; thi det kan kun lidt nytte mig at blive bekjendt med Maskineri, Decorationsvæsen, o. s. v – naar jeg ikke tillige seer dets Anvendelse. Stipendiet bliver desuden ikke at fordele paa tre, men paa tre og en halv Maaned og endelig vil Herr Sorenskriver Neergaard kunne erindre at jeg, da jeg af ham ved min Afreise erholdt udbetalt 60 Sp, anmodede om at 20 Sp af disse maatte betragtes som et Forskud, da en saadan Sum vilde medgaa til Endeel Eqviperingsgjenstande og saaledes ikke komme mig tilgode paa Reisen; hertil svarede Herr Sorenskriveren, at dette kunde tidsnok skee, saafremt det viste sig at Stipendiet var utilstrækkeligt. At dette er Tilfældet, derom er jeg nu forvisset; jeg haaber derfor at den ærede Bestyrelse ialfald bevilger mig de her omhandlede 20 Sp. da jeg ellers bliver nødt til at tage fra Hamburg med Skibsleilighed, og derved maaskee tabe meget af den Tid som er mig aldeles fornøden, dersom jeg for Theatret skal kunne udrette Noget inden Saisonens Begyndelse; – jeg har nu af Stipendiet saameget tilbage, som jeg behøver til mit Ophold her, og for de her omhandlede 20 Sp. samt mit Udlæg i Kjøbenhavn efter tilstillet Regning, vil jeg kunne bestride Reiseomkostningerne paa Hjemtouren, men heller ikke mere. – I Haab om at den ærede Bestyrelse indvilger i min Anmodning tegner jeg mig ærbødigst Henr: Ibsen P. S. Min Adresse er: Wundartz Troitzh, Töpfergasse, No 13, 3de Etage. Jeg tillader mig tillige at anmode Bestyrelsen at opgive mig naar Dampskibet sidste Gang i Juli afgaaer fra Hamburg til Bergen for at jeg derefter kan indrette min Afreise herfra. – Hersteds er ingen Underretning desangaaende at erholde. – Til min Aurikel. Venlige Blomst med de duftende Blade, Kort, som en Drøm, var din straalende Flor, – Ak, – thi ei længer kan Dugperler bade Bægret, der bøier sig visnet mod Jord. Det er mig sagt at i Blomsternes Skjød Leger der Alfer med Sommerfuglvinger, – Knække vi Stænglen, – det bæver og klinger Mat som et Suk – det er Alfernes Død! Men i min deilige Blomme dog end Lever en Alf, som en Fugl i sin Rede; Det er Erindringens Alf, og med den Veemodsfuldt sværmende skal jeg mig glæde; – Her i mit stille, mit eensomme Hjem Gjæste mig vexlende Syner og Drømme, Stemmer, der hviske som Vaarvindens Strømme, Maner da tit jeg af Stilheden frem. – – Snart er jeg glemt; og naar Vinterens Nat Ruger som Gravhøien over min Lykke, Da skal jeg tro blandt Erindringens Skat Gjemme min Blomst som dens dyreste Smykke! Bergen 22 & sol;5. 53. Henr: Ibsen Til R: H! O, jeg veed et deiligt Land, Fjernt som Nattens Stjerne, – Mod dets blomsterrige Strand Stævner jeg saa gjerne; Der er Sang i Li og Luft, Der er grønne Lunde, Der i Natfiolens Duft Er det sødt at blunde. Der er Alting skjønt og rigt Som et Barndomsminde, – Der jeg hvisker mangt et Digt Til min Sjæls Gudinde. Der er Trøst for hver en Kval, Lindring for hver Kummer: Aftenvinden mild og sval Vugger den i Slummer. Synker Sol bag Søens Speil, Længes jeg didover – Spiler Tankesnekkens Seil Fjernt paa Luftens Vover, Seiler, som en Ørn i Sky, Mod de fjerne Strande, Lever mang en Stund paany Om i Drømmens Lande. Did jeg stævned mangen Nat, Salig og forvildet, Sværmed med min bedste Skat, Med en Piges Billed, – – – O, hvor dristig og hvor varm Fløi min Hu mod Himlen – Til jeg atter vaagned arm Og forladt i Vrimlen. Nu et Ord fra Deres Mund Skal min Fremtid dømme; – Eier Lykkens Skat jeg kun I de vaagne Drømme? Skal jeg haabløs og forladt Sværme med et Minde – Eller skal min bedste Skat Jeg i Livet finde? d: 6 & sol;6. 53. Henr: Ibsen Med en Rose. Min lille Rose! tilgiv, tilgiv! Jeg bryder din Stengel, jeg ender dit Liv Mellem Søskende smaa i Vrimlen! Men sørg ei, – thi vid at jeg sender dig hen For at vaagne, som Mennesket vaagner igjen, – – I Himlen! For at min stakkels lille Blomst ei skal blive skuffet, saa beder jeg Dem om ikke at forsmaa den! H. I. Som Svar paa Bestyrelsens Skrivelse af 30te f: M: har jeg kun at anføre Følgende. Fra den Tid Regievæsnet overdroges til mig har jeg havt nedenstaaende Regielister at udfærdige: «Den Gamle.» «Kong Salomon og Jørgen Hattemager.» «Valeur & Comp:» «Indkvarteringen.» Disse 4 Regielister ligge naturligviis til Eftersyn naar det maatte forlanges, og vil det deraf kunne sees, at vedkommende Angiver har været mindre vel underrettet. – Der findes ingen Unøiagtigheder i de af mig udfærdigede Regielister. Hvad «Babiole og Joblot» samt «Efterskriften» vedkomme, da ere disse Stykker arrangerede af Oversætter og Forfatter, hvorhos Reqvisitlister forefindes ved Theatret fra den Tid Stykkerne gaves af de Danske. Til de øvrige Stykker, der ere givne efterat jeg fik med Regievæsnet at gjøre, ere Listerne udfærdigede af Mayson og Nielsen. Stykkernes gjentagne Opførelse have for længe siden givet Anledning til at rette hvad der i disse Lister fra Først af maatte være ufuldstændigt eller unøiagtigt. Hvad Bebreidelsen for «summarisk Behandling af Scenedecorationen» angaaer, saa vilde jeg have været den ærede Bestyrelse meget taknemmelig, dersom denne Beskyldning var bleven mindre «summarisk» fremsat; thi jeg vilde maaskee derved være bleven i Stand til at raade Bod paa Mangt og Meget i et Punct, som jeg visselig ikke mindre end Bestyrelsen holder for særdeles væsentligt, – saalænge jeg imidlertid fremdeles svæver i Uvished om de Forbedringer, der i denne Henseende ansees for ønskelige, er det ikke let for mig at gribe Sagen anderledes an end hidindtil. At der er Meget som i det sceniske Arrangement af Decorationer o. s. v. kunde ønskes anderledes, kan vist ikke være nogen Tvivl underkastet, men det er et andet Spørgsmaal om Bestyrelsen vilde indvilge i de Udtællinger, som paakræves for at supplere, hvad Theatret i saa Henseende mangler. At jeg imidlertid vil søge at gjøre den hensigtsmæssigste Brug af de Midler jeg har at raade over, er Noget, som jeg hidtil har antaget at maatte følge af sig selv. Slutteligen skal jeg meget villig indrømme at mine Forretninger som Regisseur endnu ikke i alle Maader gaar med den ønskelige Lethed; jeg har imidlertid troet det indlysende for enhver i Theatervæsnet Indviet, at hvad der for en Regisseur hovedsagelig paakræves, er Routine, og jeg veed fuldkommen vel at det ikke har været mig muligt at opnaa denne i tilstrækkelig Grad ved at fungere som Regisseur ved 4–5 Forestillinger. ærbødigst Henr: Ibsen Bergen 4 & sol;8 53. Til Bestyrelsen for det norske Theater! P. S. Ovenstaaende Gjensvar vilde have været indleveret forrige Thorsdag, saafremt jeg ikke ved en Misforstaaelse havde staaet i den Formening, at der paa Grund af Dhrr Steens og Willes Fraværelse intet Møde vilde blive afholdt, hvisaarsag Reenskrivten af ovenst: Linier ved Mødets Begyndelse ikke var ganske tilendebragt. 11 & sol;8. 53. Min kjære Ven! I største Hast nedskriver jeg disse Linier; jeg skulde for lang Tid siden have ladet høre fra mig, men, desværre – kunde jeg blot faa Bugt med Opsættelsesdjævelen der gaaer om som en brølende Løve og opsluger alle mine gode Forsætter, saa vilde jeg bestemt blive den punctligste Mand af Verden – – – Hvorledes har Du det? Befinder Du Dig i velsignede Omstændigheder? Kan ikke Huldrebrylluppet snart vente en liden Broder eller Søster? Jeg er temmelig productiv, hvilket Du i Vinterens Løb vil erfare. Du maa endelig sende mig et Expl af Huldrebr:, som jeg ikke kan overkomme her, – ligeledes de No af Andrimner hvori Helge Hundingsbane staar! Lover Du mig dette? Hils Vinje hiin nationale! Du skal snart høre mere fra mig; kan Du gjøre lidt for Overbringeren (jeg mener nærmest som Criticus) saa spar Dig ikke, – han ønsker meget at gøre Dit Bekjendtskab – 5 & sol;8. 53. venskabeligst Henr: Ibsen Hvorledes gaaer det Abildgaard? Paa den igaaraftes afholdte Prøve paa «Den gode Tone» behagede det Hr. Isachsen ganske skjødesløst at fremplapre sin Rolle paa en Maade, der gjorde Prøven saagodtsom aldeles unyttig for hans Medspillende, navnlig Mdm Hundevadt og Hr. Nielsen, der begge have nye og betydelige Partier at indstudere i Stykket, uden at turde paaregne noget stort Antal Prøver. Ved at adspørge ham om Grunden til denne hans Fremfærd, erholdt jeg til Svar, at han ikke fandt sig beføiet til at prøve anderledes, samt at han «i høi Grad forundrede sig over, at Theatret ikke viste ham den Opmærksomhed, at fritage ham for Prøver» paa en Tid, da hans Bryllup var forhaanden. – Jeg kjender ikke Udstrækningen af de Forbindtlighedshensyn den ærede Bestyrelse troer at skylde Theatrets «uundværlige Kunstnere», – men vover dog for mit Vedkommende at formene, at jeg ingenlunde er traadt disse Hensyn for nær, ved at lade ovennævnte Prøver afholde. Ved Formiddagsprøven idag er Hr. Isachsen aldeles udebleven, hvorom han allerede igaaraftes gav mig en foreløbig Meddelelse med Tilføiende at han naturligviis var villig til at udrede den lovbefalede Mulct for Udeblivelsen. Da jeg imidlertid nu har Erfaring for at det for Theatrets Functionærer ikke lader sig gjøre, ustraffet at anvende Lovens Ord mod denne heromhandlede Kunstner, samt da Mulcten kun vilde ramme det enkelte Factum, Udeblivelse fra Prøve, – men ingenlunde danne noget Præservativ mod den Opsætsighedens Gift, som Hr. Isachsen synes at have gjort sig til Opgave at udbrede inden Theatret, saa er det at jeg herved maa anmode Bestyrelsen om at gribe ind saa snart som muligt. Jeg skal ikke undlade at bemærke: Isachsens Scener i «Den gode Tone» kan gjennemprøves i 20 Minutter, og under Indstuderingen af «Feldtgiftermaalet» har han havt rigelig Anledning til at lære sin Rolle. Indeværende Uges Prøveliste er forøvrigt kun en naturlig Følge af Beneficeforestillingen, der i de forløbne 8 Dage optog alle ledige Timer. Dette er naturligviis Isachsen bekjendt, og det er altsaa med Beneficeforestillingen for Øie at Hr Isachsen mener der fra Theatrets Side ikke vises ham den tilbørlige Opmærksomhed. Hr. Isachsen har her opstillet en meget betegnende Maalestok for sine Fordringer, – og da Skylden for den paaklagede, hensynsløse Behandling i dette Tilfælde maa søges hos mig, der gjennem Prøvelisten har tilsagt ham til de omhandlede Prøver, saa er det at jeg herved anmoder den ærede Bestyrelse om snarest muligt at undersøge Sagen. d: 8 & sol;11. 53. – ærbødigst Henr: Ibsen Til Bestyrelsen for det norske Theater! Som Svar paa omstaaende Skrivelse bemærkes Følgende: a.) Prøvelisten for Fredagen den 25de Novb lød oprindelig saaledes: Kl: 9 ¼.«Keiserindernes Fanger»(Sc: f: Jfr: Jensen.) Kl:(Læseprøve.) b.) Paa Listen blev altsaa med Hensyn til Læseprøven Intet forandret, men kun tilføiet hvad Stykke der skulde læses og til hvilket Klokkeslæt. Dette opførtes Altsammen paa Listen umiddelbart efter at Rosendahls Antagelse af det tilbudte Engagement var bleven mig communiseret, eller omtr: Kl: 6 ¼, under Prøven paa 2den Akt af «En fattig Piges Dagbog», hvilket vil kunne bevidnes af Hr. Laading, der overtog Tilsynet paa Scenen medens jeg opførte «Kunstnerliv» til Læseprøve, uddeelte Rollerne til Stykket og modtog de Rollehavendes Kvitteringer. Hr. Isachsen var den Eneste, der ei var tilstede, da han var ubeskjæftiget i det Stykke, der prøvedes. c.) Ved Eftermiddagsprøvens Slutning (henimod Kl: 7) var Theaterbudet ei tilstede, hvorfor jeg anmodede Mdm Isachsen om at meddele sin Mand den Underretning, at «Kunstnerliv» var sat til Læseprøve den følgende Dags Formiddag Kl: 11, – hvilket hun lovede. – Det vil erindres, at Rosendahls Indgaaen paa Bestyrelsens Tilbud gjorde Udslaget med Hensyn til Besættelsen af det omhandlede Stykke, hvisaarsag Isachsen ikke havde havt Stykket til Gjennemlæsning. Mdm Isachsen anmodedes derfor ligeledes om at medtage sin Mands Roller for at han af denne i Forveien kunde gjøre sig bekjendt med det Fornødne. Den originale, heromhandlede Prøveliste vedlægges. 5 & sol;12. 53. ærb: Henr: Ibsen Til Bestyrelsen for det norske Theater! Til Bestyrelsen for det norske Theater! Gjennem en i forrige Uge indløben Skrivelse vil den ærede Bestyrelse være kommen til Kundskab om at Hr. Isachsen har tilladt, sig i Theatrets Circulærebog, skrivtelig at udtale sin Kritik over en Forretningsordenen betræffende Foranstaltning. Denne Kritik fandt jeg mig beføiet til at forsyne med en Paategning; og over denne Paategning, hvortil hans egne Ord paa den naturligste Maade syntes mig at indbyde, har Isachsen formodentlig følt sig krænket, – han har derfor atter grebet Pennen og denne Gang frembragt et Aandsfoster, som jeg herved oversender den ærede Bestyrelse til nærmere Betragtning. Isachsens Stiil har, som Bestyrelsen formeentlig ikke kan være uvidende om, det Særegne ved sig, at man somoftest maa læse mellem Linierne, saafremt man af det Læste skal kunne fælde en nogenlunde fordeelagtig Dom over Forfatterens Slutningsevne og Fornuft. Dette Familietræk fornægter sig hellerikke hos medfølgende Foster, og idet jeg efter bedste Evne skal forsøge paa at fortolke den Anklage, som deri indeholdes mod mig vil Bestyrelsen godhedsfuldt tilgive om jeg, tvungen af Nødvendigheden skulde blive noget vidtløftig. Efter Udtrykkene at dømme, synes Isachsen at ville gjøre mig det til Forpligtelse i Theatrets Tjeneste at understøtte de Aandssvage «baade i den ene og den anden Henseende». – Ja, hvad kan ikke Selvopholdelsesdrivten forlede et Menneske til at fordre som ret og billigt, naar man i den Grad som Isachsen er forblindet af Egoisme? Jeg maa imidlertid ærligt tilstaa at jeg aldrig har været mig nogen saadan Forpligtelse bevidst, tvertimod har jeg tænkt mig, at jeg istedetfor at «understøtte» maatte, saameget det stod i min Magt, søge at nedbryde de Hindringer, der træde hæmmende iveien for den kunstneriske Fremadskriden og Udvikling, og hvortil jeg, uagtet Isachsens tilsyneladende Protest, henregner Svaghed i Aanden baade i den ene og den anden Henseende; og selv naar den kunstneriske Udvikling holdes fjernet fra Betragtningen, saa afgiver Isachsens egen Færd ved Theatret et tilstrækkeligt Beviis for hvor farligt det er at «understøtte» de aandeligt Svage hvad enten deres Svaghed yttrer sig som blind og ubeføiet Selvtillid, grundløs Tro paa Uundværlighed eller paa andre Maader og i andre Henseender. – Dog, Isachsen har nok ikke tænkt saa galt, som han har skrevet, – han har nemlig tænkt det Modsatte. – Tit og lydeligt nok har Isachsen forhen yttret, at den Instruction, Theatret formaaer at præstere, ikke er ham tilstrækkelig, og naar han nu finder, at de Aandssvage blandt Personalet ikke blive understøttede efter Behov, saa skjønner jeg ikke rettere end at disse to Ankeposter igrunden ere identiske, blot med den Forskjel at han i det her omhandlede Tilfælde har betjent sig af en anden og mere naiv Form. Hvad de øvrige Medlemmer af Personalet angaa, saa har jeg Grunde til at tro at de ved denne Anledning mod Sædvane, ere mindre beskedne end Hr. Isachsen og derfor ville protestere mod at henføres under Rubrikken «Aandssvage» hvor han altsaa faaer finde sig i at blive staaende alene. Isachsen har jo desuden saatit og det ikke utvetydigt pukket paa sine Adkomster til at stilles under en egen Rubrik, og jeg føler mig forvisset om at man idetmindste denne Gang med god Samvittighed kan indrømme ham fuldkommen Berettigelse dertil. Hvis jeg altsaa ifølge Ovenstaaende har været heldig nok til at finde den rette Læsemaade af det citerede Sted, saa mener jeg at Udgangspunctet er givet, hvortil jeg har at knytte mine Bemærkninger. Disse skal jeg tillade mig at fremsætte i Form af en Redegjørelse for følgende 3 Momenter: pro primo:) Hvilke ere de væsentligste blandt Isachsens aandelige Svagheder? pro secundo: Hvorledes burde disse Svagheder retteligen tages under Behandling. Og endelig skal jeg pro tertio: Bevise at Isachsen for Øieblikket er og maa være uimodtagelig for al Instruction udenfra. Besvarelsen af det første Punct, en nærmere Paapegen af de indre Vanskeligheder, som fra Isachsens Side opstille sig hindrende mod hans Udvikling i kunstnerisk Retning, ligger saa nær forhaanden, at jeg ikke behøver længe at opholde mig derved. Jeg skal derfor indskrænke mig til at nævne hans mærkværdige Overfladiskhed, hans platte og mangelfulde Opfatning af Kunsten og hans ubeskedne Formening om sit eget Forhold til samme. Beviisførelsen for at Isachsen virkelig lider af disse Svagheder, troer jeg mig for Øieblikket berettiget til at overspringe, – i Kravstilfælde skulle Beviserne ikke udeblive. Idet jeg nu altsaa anseer som givet, at det er saaledes fat med Isachsen, saa spørger jeg med hvilken Ret han bebreider mig at hans Mangler ikke blive tilbørligt paaagtede? – Hvis Isachsen istedetfor at tro sig hjulpen med de æsthetiske Brokker han i tidligere Dage hist og her har opsnappet og kun halvt fordøiet, vilde erkjende hvor svagt han igrunden er baseret, – hvis Isachsen endvidre istedetfor at «bearbeide» Klassikerne vilde anvende sine mange Fritimer til at bearbeide sig selv ved Hjælp af grundig Læsning og lignende aandelige Muddermaskiner, saa kunde hans Indre endnu blive et seilbart Farvand for sunde og fornuftige Betragtninger. Men forinden dette skeer, forinden Isachsen selv begynder Kuren ved at erkjende Misligheden af sit nuværende Standpunct, saa skjønner jeg ikke at nogen Paavirkning udenfra skulde kunne være synderlig frugtbringende for ham. Isachsens Uimodtagelighed for den instruerende Kritik er desuden i ikke ringe Grad forøget derved, at han i Bestyrelsens forekommende Adfærd o. s. v. troer at see en Bekræftelse paa sin egen Formening om den overordnede Plads han indtager ligeoverfor det øvrige Personale. Det være langt fra mig at tiltræde Isachsens Fortolkning af Bestyrelsens Adfærd; det forekommer mig nemlig at enhver, selv uden at være lægekyndig, maa erkjende det farlige i at behandle en saadan Patient med Midler, der nære Sygdomsstoffet istedetfor at undertrykke det, – men jeg kan dog ikke nægte at Isachsens Selvgodhed gjør Misforstaaelsen fra hans Side saare forklarlig, og at denne Misforstaaelse vanskelig vil kunne hæves forinden Bestyrelsen selv med klare og tydelige Ord har gjort Isachsen opmærksom paa Samme. Dog det er ikke alene i Forholdet til Theatret at Egoisme og overfladisk Tænkning forlede Isachsen til feilagtige Slutninger, det Samme gjælder ogsaa hans Forhold til Publicum. Dersom man undersøger ved hvilke Roller Isachsen har opnaaet Fremkaldelse eller lydelige Bifaldsyttringer, saa vil man finde at dette saagodtsom udelukkende er Tilfældet alene med dem, som enten bære sig selv, eller hvori Isachsen har havt Anledning til at copiere duelige Forbilleder, – og dog falder det ingenlunde ham ind at tilskrive nogen anden end sig selv Æren for det heldige Resultat. – Som et Bidrag til Isachsens Characteristik maa jeg anføre et Træk der skriver sig fra Opførelsen af Rafaele: Da Stykket første Gang gik over Scenen, gav Isachsen sin Rolle med saa megen «Kraft» at, efter hans egen og Stiftstidendens Beretning, 3 Fruentimmer maatte bæres ud af Theatret (ondskabsfulde Mennesker paastaa at det var de 3 Gratier, som fik ondt), – han applauderedes, fremkaldtes og var saare tilfreds med sig selv og Publicum. Om Onsdagen tvang en Forkjølelse ham til betydeligt at moderere sit «kraftige Spil», Bifaldsyttringerne faldt sparsommere, Fremkaldelsen var tvivlsom og dog har neppe nogen competent Mand overværet begge Forestillinger uden at indrømme i hvor langt høiere Grad Isachsen sidstegang tilfredsstillede Kunstens, Smagens og Skjønhedens Fordringer, – men Isachsen selv, forledet ved det mindre glimrende Udfald, betragtede Præstationen som mislykket, kastede Skylden paa sin Upasselighed og – afgav den trøstefulde Forsikkring: at han ved Stykkets Gjenopførelse nok skulde give Rollen i sin oprindelige Kraft. – Men naar nu Isachsen, som Skuespiller, finder sin Tilfredsstillelse i, ligegyldigt ved hvilke Midler, at aflokke Publicum et øieblikkeligt Bifald, naar han føler sin æsthetiske Samvittighed beroliget ved at see sig fordeelagtigt omtalt i en venskabeligtsindet Theateranmeldelse, og naar endvidere Fyldestgjørelsen af Kunstens almeengyldige Fordringer er ham en Sag af underordnet Betydning saa mener jeg at det Falske i Isachsens Kunstopfatning er tilstrækkeligt godtgjort, og da han desuagtet ikke tillader denne Opfatning at rokkes, saa har han selvfølgelig afspærret sig fra al Paavirkning udenfra, og jeg faaer heraf ud, hvad jeg ovenfor paatog mig at bevise, nemlig: at Isachsen for Øieblikket er og maa være uimodtagelig fra al ydre Instruction. Hermed kunde jeg rigtignok standse, men af hvad ovenfor er sagt fremgaaer endnu et Resultat, som jeg ikke kan nægte mig den Fornøielse i Forbigaaende at berøre: Isachsen opstiller som min første og fornemste Pligt at anvende mine mulige Aandsgaver i Theatrets Tjeneste og Sandheden heraf indrømmes. Men hvis nu Isachsen vil være konsekvent saa maa han ogsaa erkjende at det Samme gjælder enhver Anden der lønnes af Theatret, følgelig ogsaa ham selv, og da saaledes Theatret har Krav paa hans Dygtighed, saaledes som denne under en naturlig Fremadskriden kunde udvikles, og han ikkedestomindre modsætter sig denne Fremadskriden, saa er det jo aabenbart at han ifølge sine egne Ord bedrager Theatret, idet det er ham som svigter sine Forpligtelser til Samme. – Hvad de øvrige Uartigheder i hans Bemærkning angaa, da troer jeg at kunne forbigaa dem. Tiraden om Publicums Mening forstaaer jeg ikke; Publicum kjender jo sletikke Noget til mit Skriveri i de saakaldte Makulaturbøger. Tiraden er altsaa, som sagt, meningsløs, – medmindre at Isachsen deri, naivt nok, vil have udtalt, at hvad der blandt Theatrets indre Anliggender er ham bekjendt, eo ipso er blevet Publicums Eiendom, – en Tilstaaelse, for hvis Sandhed jeg rigtignok har altfor mange Erfaringer til at det skulde falde mig ind at modsige den. Og hermed lægger jeg Sagen i Bestyrelsens Hænder; jeg andrager ikke paa nogen Forføining mod Isachsen, men vil i Bestyrelsens frivillige Indgriben see udtalt paa hvis Side Retten formenes at være. Bergen d: 21 & sol;12. 53. – ærbødigst Henr: Ibsen Som Svar paa den til mig i dette Blads Torsdagsnummer stilede Opfordring skal jeg tillade mig at bemærke Følgende: Enhver Abonnent erholder paa engang særskilt Billet til hver af de 6 Forestillinger. At controllere Billetternes regelmæssige Afbenyttelse vil, under den her bestaaende Indretning af Tilskuerpladsene, fra Theatrets Side være vanskeligt. Den ærede Indsender har vistnok Ret i, at man ved dette Arrangement udsættes for ved en enkelt Anledning at faa Huset overfyldt, dog har man troet at finde nogen Garanti herimod i den Omstændighed, at Abonnenterne ved slige Leiligheder udsætte sig selv for de samme Ulemper som det øvrige theatersøgende Publicum. Henr. Ibsen. Til Trondhjems Stift! Det Norske Theater i Bergen agter at gjæste Trondhjem for at give en Række Forestillinger, og jeg tillader mig derfor herved paa Bestyrelsens Vegne at ansøge om det høie Stifts gunstige Tilladelse til at give offentlige Forestillinger paa det herværende Theater, som i den Hensigt er leiet, i Løbet af April, Mai og muligens Juni Maaned førstkommende. ærbødigst Henr: Ibsen Instructeur ved Det norske Theater i Bergen. Trondhjem den 5te April 1854. – Den ærede Indsender i Adresse-Avisen No. 38 har i Nummeret for 4de April affordret mig en fornyet Udtalelse over Abonnenternes Rettigheder med Hensyn til Benyttelsen af deres Billetter, hvilket Forlangende det herved er mig en Fornøielse at efterkomme. Som jeg allerede i mit Forrige har bemærket, erholder enhver Abonnent paa engang 6 enslydende Billetter uden derved at sikkres nogen bestemt Plads i Theatret eller forpligtes til at benytte hver enkelt Billet til en bestemt Forestilling i Rækkefølgen, og som en Følge heraf skal jeg tillade mig at gjentage, hvad jeg allerede forrige Gang under en anden Form havde den Ære at antyde: Theatret vil ikke for sit Vedkommende anse sig forurettet ved at en Abonnent paa samme Forestillingsaften benytter flere end en af de modtagne 6 Abonnementsbilletter. Henr. Ibsen. Fra Controllør Jacobsen har jeg modtaget Klage over at Skuespiller Johansen under sidste Forestilling anfaldt ham med grove Skjældsord fordi han (Controlløren) nægtede en uvedkommende Person Adgang til Scenen. Jeg maa i denne Anledning andrage om at Johansen indkaldes for den samlede Bestyrelse og erholder en alvorlig Irettesættelse, da den ønskelige Orden paa Scenen vanskelig vil kunne overholdes saafremt denne Sag hengaaer uden Paatale. d: 4 & sol;11. 54 – ærb: Henr: Ibsen Til Bestyrelsen for det norske Theater! Bergen den 27 & sol;6. 55. – Til Bestyrelsen for det norske Theater! Inden jeg seer mig istand til at besvare Bestyrelsens Skrivelse af 23de d: M:, nødes jeg til at udbede mig den paatænkte Forandring i Instructørstillingerne nærmere betegnet. Af Bestyrelsens Brev fremgaaer, at der tilsigtes: en Ombytning af de mig og Hr. Laading for Tiden tillagte Functioner som Instructør. – Da der imidlertid for Tiden er os Begge, som Instructører, tillagt adskillige Functioner, hvilke ifølge deres Begreb ere Instructionsvæsnet uvedkommende, saa er jeg i Uvished om Bestyrelsen har tænkt at lægge enten den hos os hidtil gjældende Praxis, eller Forretningernes indre Slægtskab til Grund for den paatænkte Forandring. Det Sidste forekommer mig ubetinget at være det hensigtsmæssigste; det samlede Instructionsvæsen maatte da overdrages til Een, – Regievæsnet, samt hvad dermed naturligen lader sig forene, til en Anden. Angaaende Gagenedsættelsen skal jeg ikke videre yttre mig forinden nærmere Oplysninger fra Bestyrelsen ere blevne mig meddeelte. ærb: Henr: Ibsen <!-- Juni 2010, ENW: Fjernet Budat18560102FN fra GT og HT, ikke skrevet av HI. Modtag herved min varmeste Tak for Deres skjønne og poetiske Spil i det iaftes opførte og af mig forfattede Drama. Denne unge Kvinde med det barnligfromme Sind, voldeligen kastet ind i den mørke Tankestrid, gav De med en Værdighed, med en saa gribende og mildhedaandende Kraft, at De i Virkeligheden stod som den, der holdt Lyset op over det mørke Billede, De var stillet ved Siden af; og lyste det end ikke saa stærkt, at Publikum fandt frem paa ret Vei, da laa Mangelen visselig ikke i det rene og fagre Billede, De gav. – Endnu engang modtage De den venligste Tak af Deres med Agtelse og Anerkjendelse forbundne – – Bergen den 11te Febr 1856. S. T. Hr: Consul Chr Tønsberg. For nogen Tid siden tog jeg mig den Frihed at tilstille Dem en Afskrift af mit nye Skuespil: «Gildet paa Solhoug». Hensigten med disse Linier er nu at forespørge om De skulde være villig til at overtage Forlaget af samme; de Betingelser, hvorunder saadant kan skee, overlader jeg til Dem at bestemme, Hovedsagen er for mig at erholde Deres agtede Navn som en Anbefaling for mit Stykke i den læsende Verden. Hersteds er Stykket siden Januar Maaneds Begyndelse opført 4 Gange med meget Bifald; i Christiania vil det forhaabentlig med det snareste blive givet, da det forlængst er antaget af Directionen og venter kun, efter Borgaards Meddelelse, paa H. Kjærulfs Musik. Skulde De godhedsfuldt ville indgaa paa mit Forslag, saa var det vel hensigtsmæssigt at Trykningen strax paabegyndte for at Alt kunde være færdigt samtidig med Stykkets Opførelse i Christiania. Et smukt Udstyr veed jeg at det hos Dem er overflødigt at betinge mig, – Correcturlæsningen vil jeg gjerne selv paatage mig, men frygter for at Forsendelsen af de enkelte Correcturark med Posten skal volde altfor megen Tidsspilde, jeg er desuden forvisset om at min gamle Ven, Poul B: Hansen, paa Anmodning af Dem paatager sig denne Uleilighed; skulde det overdrages nogen Anden, saa maatte det paalægges Vedkommende strængeligen at henholde sig til Manuscriptet da de forældede Ordformer, Vendinger o.s.v lettelig kunde vildlede ham. Under alle Omstændigheder er jeg saa fri med det Snareste at forvente Deres ærede Svar, hvilket bedes adresseret til «Hotel Bellevue» i Throndhjem, hvorhen jeg kommer til at reise i Slutningen af denne Maaned og at opholde mig indtil Udgangen af Mai. Jeg tegner mig med Agtelse Deres ærbødige Henr: Ibsen Trondhjem, 6. 3. 56. Herved har jeg den Fornøielse at tilmelde Bestyrelsen at vi, Allesammen i god Behold, ankom hertil Søndag Eftermiddag. I Løbet af Mandag og Tirsdag indhentedes Stiftets Tilladelse til at give Forestillinger, Orchesterpersonalet engageredes, hovedsagelig paa de forrige Betingelser, Chorister, Statister, Rekvisitbud o. s. v ligesaa, Abonnementslister bleve udstedte og circulere fortiden i Byen. Angaaende Anskaffelsen og Udbedringen af de nødvendigste Decorationer er sluttet Accord paa billige Vilkaar, og Alsing har erklæret sig villig til at anvende endog mere end den stipulerede Sum (l00 Sp) til dette Brug, – hvilket kommer os godt til Nytte. Igaar (Onsdag) opførtes «Embedsiver» og «Abekatten». Md Isachsen er fremdeles hæs, og jeg overdrog derfor hendes Rolle i førstnævnte Stykke til Jfr: Jensen, som skilte sig godt derfra. Da det er uvist hvad Tid Mad Isachsen kan paaregnes, saa har jeg henlagt hendes Rolle i «Indkvarteringen» til Jfr. Guldbrandsen, – «Caprice» i Rataplan maa overtages af Jfr. Jensen. «Ude og hjemme» kan desværre ikke gives uden Md Isachsen; skulde hendes Upasselighed vedvare saa maa Opførelsen af dette Stykke udsættes; – dog haaber jeg ikke at blive nødt dertil. Indtægten af Forestillingen igaar beløb sig til 122 Sp, hvilket maa ansees som ret godt, især i Betragtning af det skrækkelige Føre og Veir, samt Stykkernes Valg; «Embedsiver» er nemlig slet renomeret her, det er givet 2 Gange af Danske yderlig slet – og udpebet. Abekatten er givet her utallige Gange. Disse Omstændigheder var jeg vistnok allerede Mandag vidende om, men saa dog ikke heri noget Motiv til at fravige det opsatte Repertoire. Begge Stykker gik ogsaa under stærkt og vedholdende Bifald, Publicum var i livlig Stemning – Interessen for Theatret er stor. – Theatrets Segl & sol;Stempel er efterglemt i Bergen, det bedes sendt med første Dampskib, denne Forglemmelse voldte os nogen Ulempe, imidlertid er Billetvæsenet ordnet paa en betryggende Maade. Billetter kunde gjerne været medtagne fra Bergen, vi har her ingen Overflod, thi de fleste Sæt ere defecte, – imidlertid skal vi nok hjælpe os. Imorgen gaaer «De Deporterede» og «Cousine Lotte». Gasbelysningen er løseligen beregnet til omtrent 3 Sp pr. Forest:, Prøverne iberegnet. Personalets Opførsel har saavel under Reisen, som Opholdet her været exemplarisk, – Alle ere vel indlogerede. I Fragt for de medbragte Theatersager betaltes 12 Sp: Adgang til 1ste Plads stod aaben uden Godtgjørelse. Cassens Beholdning bliver for det første deponeret i Norges Bank. – ærb: Henr: Ibsen Til Bestyrelsen for det norske Theater i Bergen. Trondhjem 14. 3. 56. S.T. Hr: Consul Chr Tønsberg. Deres ærede Skrivelse af 20d f. M: har jeg modtaget og er naturligviis i alle Henseender vel tilfreds med de Bestemmelser hvorom jeg deri er underrettet. Jeg tillader mig at gjentage min Bøn om bogstavelig Correcturlæsning efter Manuscriptet, ligeledes vilde jeg være Dem særdeles taknemmelig dersom saavel Honoraret som Friexemplarerne maatte blive mig tilstillede under den i mit forrige Brev opgivne Adresse og saasnart det maatte falde Dem beleiligt. Med Høiagtelse Deres ærbødige Henr: Ibsen Trondhjem, 14de Marts 1856. Siden min forrige Skrivelse ere følgende Forestillinger givne: Fredagen d 7de«De Deporterede» & «Cousine Lotte» & equals;69 Sp 54 ʄ Søndagen d 9de«Nei», «Indkvarteringen» & «Ja!» & equals;148 Sp 108 ʄ Onsdagen d 12te (1ste Abonnem:)«Scheik Hassan» & «Rataplan» & equals;128 Sp 36 ʄ Det halve Abonnement som nu er indløst beløber sig til349 Sp 80 ʄ Indtægten af 1ste Forestilling (Onsdagen d 5te) & equals;121 Sp 6 ʄ Tilsammen817 Sp 44ʄ Pengene indsættes Tid efter anden i Norges Bank (pr. Folio), vi kunde vistnok remittere en Deel, men jeg har troet det hensigtsmæssigt at oppebie Udfaldet af de to første Forestillinger efter den stille Uge for ei muligviis at komme i Forlegenhed ved Udbetalingen af Gager o. s. v. til 1ste April. Af den med Throndhjems Theater oprettede Leiekontrakt beder jeg mig meddelt en Afskrift; da Theatret her er leiet aarviis (og formentlig at regne fra den Dag da Kontrakten afsluttedes) saa forekommer det mig billigt at de ved Bortleie af Theatret i Mellemtiden indvundne Summer blive at fradrage den Leie, som vort Theater har at erlægge. Maaskee er dette ogsaa Alsings Mening, men da jeg ikke nøie kjender Kontraktens Indhold saa har jeg undladt at berøre Sagen for ham. Mde Isachsen er fremdeles upasselig og for det Tilfælde at hun ikke skulde kunne blive tjenestedygtig til 2den Paaskedag saa har jeg opsat følgende Repertoire der bliver at holde i Beredskab: Mandag 24de«Skomageren og Grevinden» Onsdag 26de«Livet i Skoven»(2den Abonnementsforest:) Fredag 28de«Charlotte Corday» & «Soldaterløier»(Marie & equals; Jfr. Jensen.) Søndag 30teGildet paa Solhoug og:– Dog vil jeg haabe at hun til den Tid vil være restitueret, jeg har imidlertid ladet Jfr: Sørensen forberede sig paa «Josselines» Rolle i «Min Lykkestjerne» og «Dronningens» i «Halvdelen hver». «Gildet paa Solhoug» kan ikke gaa medmindre Decorationerne hidsendes fra Bergen, og jeg beder derfor om at det uopholdelig maa blive paalagt Larsen (Schjølls Assistent) at aftage og nedpakke Decorationen til første (og tredie) Akt, samt Huset til anden Akt, hvilket Alt naturligviis maa løses fra Rammer og Træværk og som maa være her med næste Dampskib. 9 gratis assisterende Chorister har jeg erholdt ved at henvende mig med en Opfordring til en her bestaaende Sangforening, og herved spares ikke saa ubetydeligt. Personalet virker med Flid og Enighed og opfører sig i alle Henseender vel. Iaften gives: «Eventyr paa Fodreisen.» Trondhjem den 14de Marts 1856 ærbødigst Henr: Ibsen Til Bestyrelsen for det norske Theater. Trondhjem, 20. 3. 56. Til Bestyrelsen for det norske Theater. Uagtet jeg dennegang egentlig Intet har at indberette saa troer jeg dog at burde henlede Bestyrelsens Opmærksomhed paa en Foranstaltning som maaskee vil vise sig at være nødvendig. Mdm Isachsens Hæshed seer nemlig ud til at blive langvarig (hun er frugtsommelig og der siges at man i den Forfatning kun langsomt gjenvinder Stemmen) og i længere Tid at holde hende udenfor Repertoiret vil være ugjørligt; de Stykker hvori hun kan erstattes vil i Løbet af en Maaned være udspillede her. Jeg skulde derfor henstille til Bestyrelsens Overveielse om man finder det hensigtsmæssigt at sende Jfr: Siewers herop. I saa Fald maatte det skee strax da det jo har mest Sandsynlighed for sig at hun i den nærmeste Tid af Saisonen vil blive os nyttig. I min forrige Skrivelse yttrede jeg at «Skomageren og Grevinden» vilde blive given 2den Paaskedag saafremt Md I: ikke kom sig. Jeg har imidlertid betænkt mig herpaa og «En ital: Straahat» vil ligefuldt gives; jeg har ladet Jfr. Jensen gjennemgaa Md Isachsens Rolle for det Tilfælde at denne ikke skulde kunne optræde (hun er forresten noget bedre end i forrige Uge,) Isachsen tager foruden sit eget Parti tillige Jfr. Jensens (Kammerpigen hos Baronessen) der er gjort til en Kammertjener, Hansen spiller, foruden sin egen Rolle, Corporalen i 5te Akt. Indtægten af Fredagsforestillingen (Eventyr paa Fodreisen) beløb sig til 91 Sp og nogle Skilling. Stykket gjorde overordentlig Lykke, det maa, som der fra flere Kanter er forlangt, gives for Abonnenterne. Jeg veed ikke om Bestyrelsen har modtaget mit Brev af 14de dennes; hvis ikke, saa maa jeg herved gjentage min Anmodning om at Larsen beordres at nedpakke og hidsende Stuedekorationen til «Gildet paa Solhoug» samt det malede Huus til 2den Akt; Stykket er ansat til Opførelse 2den April. – Alt er vel. Bestyrelsens Skrivelse har jeg havt den Fornøielse at modtage. ærbødigst Henr: Ibsen Trondhjem den 31te Marts 1856. Uagtet Forretningerne ved Theatret under Opholdet her i Trondhjem kun medtager en ringe Deel af min Tid, saa er jeg dog ved de daglige Smaasysler forhindret fra i uforstyrret Rolighed at kunne beskjæftige mig med et Arbeide, som det er mig magtpaaliggende at fuldføre snarest muligt; jeg tillader mig derfor at anmode om Bestyrelsens Samtykke til at vende tilbage til Bergen med næste Dampskib. ærb: Henr: Ibsen Til Bestyrelsen for det norske Theater i Bergen. Jeg har idag modtaget en af Dem undertegnet Billet, der angiveligen skal være affattet ifølge den samlede Bestyrelses Beslutning; – da jeg af denne Billet erfarer at der af Overkontrolleuren(!) er ført Klage over mig og at Bestyrelsen har afsagt sin Kjendelse uden at min (den Anklagedes) Erklæring er affordret, saa finder jeg heri kun et nyt Forsøg fra Deres Side paa at indføre ved Theatret en Justits, som jeg ikke respecterer selv om den forordnes af den Corporation, jeg paa Grund af mit Contraktsforhold pligter at holde for en Auctoritet i Kunstanliggender og hvad hermed staaer i Forbindelse. Jeg maa derfor betragte Deres Billet kun som en privat Meddelelse, og som saadan er det jeg herved besvarer den. Sagen forholder sig som følger: Afvigte Søndag Aften under Forestillingen henvendte Skuespiller Hestenæs sig til mig i Foyeren med Beklagelse over at han af en som Controlleur ansat Politibetjent var bleven udviist af Prindselogen, der for største Deel stod tom, og hvor han havde sat sig for at overvære Forestillingen, da hans Antræk ikke tillod ham at vise sig i Parkettet. Da det, ifølge Hestenæs’s Ord, havde været ham i høi Grad ærekrænkende midt under en Forestilling og for Manges Paasyn at blive afhentet og udviist af en Politibetjent med Stok og fuld Uniform, saa anmodede han (Hestenæs) mig om at skaffe ham den Opreisning Sagens Natur tillod, hvilket han mente bedst lod sig gjøre derved at han for den resterende Deel af Aftenen kom i Besiddelse af den tomme Plads, hvorfra han var forjaget. – Jeg fulgte ham derfor op paa Balconen, bad Controlløren at lade ham passere, og lovede denne at tale med Kooter om Sagen; thi denne Sidstnævnte opgaves for mig, som den, der havde paabudt Udviisningen. Ved derpaa at henvende mig til Kooter erfarer jeg at han har handlet ifølge en Bestyrelsesbeslutning, der ophæver den allerede længe før min Tid ved Theatret gjængse Praxis ifølge hvilken de ikke spillende Skuespillere (uden Billet) have Adgang hvorsomhelst der er Plads blandt Tilskuerne. Saaledes hænger Sagen sammen, saavidt mig betræffer. De seer altsaa at jeg ingenlunde, som Deres Skrivelse antyder, har fordærvet nogen Anledning for Bestyrelsen til at vise sin «Myndighed», derimod seer det hele Arrangement ud, som om Tanken paa en Bestyrers Myndighed bragte Dem til at forglemme en Bestyrers Pligter; thi ellers maatte De vel vide, at naar Bestyrelsen fatter en Beslutning som den her omhandlede, en Beslutning hvis Anvendelse i Praxis nødvendigviis maa blive i høi Grad stødende for hver den, der rammes deraf, – da er det først og fremst Deres Pligt som Bestyrer at lade Beslutningen communicere. Rigtignok blev jo Deres «Myndighed» som Bestyrer derved mindre iøienfaldende end naar den, som nu skeet er, constateres ved udvisende Politibetjente, men Humanitetens og en god Forretningsordens Fordringer fyldestgjordes iallefald, og det er hellerikke uvæsentlige Hensyn. De vil altsaa see at jeg ingenlunde har forbrudt mig og at jeg ikke ubetimeligen har gjort Indgreb i Bestyrelsens Virksomhed; den omhandlede Bestyrelsesbeslutning er ingenlunde kundgjort for mig eller nogen anden Vedkommende, og at jeg selvfølgelig handlede i min gode Ret idet jeg haandhævede en Vedtægt, som aarlang Praxis har sanctioneret, er noget, som vel Enhver maa indrømme; – og agter Bestyrelsen for Fremtiden at fortsætte Forretningsførelsen paa den Vei som ved dette første Skridt er antydet saa agter ogsaa jeg at fortfare som begyndt; – Bestyrelsen kan afskedige mig, det maa jeg vide at finde mig i – men ubeføiede Irettesættelser modtager jeg ikke. – Og jeg skal bevise min Paastand, at Irettesættelsen er ubeføiet – saafremt De ikke: enten godtgjør at hiin Beslutning er mig meddelt, eller De erklærer, at for Fremtiden skulle alle Vedtægter ved Theatret sættes ud af Kraft og Lovens Bogstav være det ene raadende. Men det Første kan De ikke, – og det Andet indlader De Dem vel næppe paa; thi den der vilde være værst faren om den saakaldte Theaterlov virkelig fik praktisk Betydning og Gyldighed, det blev sandelig Bestyrelsen og Theatrets Functionærer. Og at ville paastaa, at Loven skal overholdes forsaavidt det er Bestyrelsen bekvemt, men ellers ikke – det kan dog vel ikke være Deres Mening. – At Personalet kun har Adgang til Parterret, er en Bestemmelse der stedse kun har existeret paa Papiret, den er dicteret af en borneret Anskuelse, ifølge hvilken Skuespilleren gjæster Theatret i samme Øiemed som Publicum. Men saaledes forholder det sig i Virkeligheden ikke; Skuespilleren, der i heldigste Tilfælde kan fra Tilskuerpladsen see eet Stykke maanedlig, tilsigter og kræver noget ganske Andet, og Theatret er sandelig ikke det, der høster mindst Nytte af en saadan Aftens gratis Entrée hver Maaned. Slutteligen maa jeg derfor anmode Dem om, saafremt Theaterloven skal optages som gjældende, da at faa sat 1ste Afd. § 16 ud af Kraft, saaledes at Personalet paa Kunstens Vegne kan gjøre sig Friheden paa Forestillingsaftenerne saa nyttig som muligt. De mange Tillæg og Ændringer som Lovens Gjenindførelse kræver, og som Bestyrelsen da formodentlig er paa det Rene med sig selv om, forventes med Længsel. ærb: Henr: Ibsen Bergen 19. 8. 56. ST. Hr. Kjøbmd Baars! Bergen 2-1-57 – Frøken Estance Steen! Da det er mig om at gjøre, ret snart at erfare Deres Mening om mit nye Stykke, vover jeg herved at tilstille Dem en Billet med Bøn om at De godhedsfuldt vil gjøre Brug deraf iaften. Dersom den venlige Interesse, hvormed De omfattede «Gildet paa Solhoug» ogsaa maatte blive mit nye Arbeide tildeel, da har jeg ikke skrevet det forgjæves. – Ifald Deres Søster vilde benytte den anden vedlagte Billet, skulde det være mig særdeles kjært. – forbindtligst Henr: Ibsen Til Hr. n-s i Bergen! I et Brev, indrykket i Aftenbladets No. 22, har det behaget Dem, blandt endel andre Gjenstande, ogsaa at omtale mig og mit nye Skuespil paa følgende Maade: «Siden jeg har talt saameget om Theatret burde jeg vel fortælle en Smule om det nye Stykke, som forrige Uge gik over Scenen; men jeg har kun seet det een Gang, og det er ikke nok for at sætte sig ind i alt det Virvar, som forekommer deri. Heller ikke vilde den Dom, jeg vilde komme til at fælde, blive synderlig gunstig for Forfatteren, der i Modsætning til det rige, poetiske Væld han besidder, synes at savne baade Menneskekundskab og Verdenskundskab. Derfor mere derom naar det igjen er opført.» At indlade sig i Pennefeide med anonyme Brevskrivere er nu vistnok i Regelen en unødig Gjerning; men da Deres ovenfor anførte Yttringer indeholde, ligesom i en Sum, al den Letsindighed og Uvorrenhed, hvormed næsten ethvert skrivekyndigt Menneske nutildags troer sig berettiget til offentligt at affærdige enhver Frembringelse paa Kunstens eller Literaturens Enemærker, saa kan jeg for Principets Skyld ikke lade Deres Ord gaa saa aldeles upaatalte. Forinden jeg indlader mig videre med Dem skal jeg imidlertid opfordre Dem til, efter Pligt og Skyldighed, at besvare følgende Spørgsmaal: a) Naar De offentligt fremsætter den Paastand, at Stykket indeholder en heel Deel «Virvar», fælder De saa ikke en Dom over Stykket? Og hvor tør De indlade Dem paa at fælde Dom over et Arbejde, som De selv siger De endnu ikke har havt Anledning til at sætte Dem tilstrækkeligt ind i? Er ikke slig Adfærd baade uvorren og letsindig? b) Sømmer det sig vel for Dem, som en Smagens Leder, at holde Deres Bemærkninger tilbage, fordi den Dom, De vilde komme til at fælde, «ikke vilde blive synderlig gunstig for Forfatteren»? Er det da ikke Deres Hensigt at veilede baade ham og Publicum? Men kan De saa forsvare at holde Deres «Dom» tilbage, fordi den vilde blive Forfatteren ugunstig? Og endelig, – hvis De ikke har tilsigtet en saadan Veiledning, hvorfor sætter De da Deres Skriverier i Aviserne? c) Hvad mener De Almenheden bry’er sig om Deres private Formening angaaende Ens «rige, poetiske Væld», og hvorledes skal man passende betegne slige Tirader af en Hr. n-s? Kan saadant henføres under andre Rubriker, end under Thevandspassiar og Privatvrøvl, – og er det anstændigt at byde Publicum sligt? d) Naar Hr. n-s, efter «kun een Gang at have seet Stykket» og endnu ikke «sat sig nok ind deri», opdager, at det røber Mangel paa «Menneskekundskab og Verdenskundskab», mener De saa ikke at enhver Anden med normale Forstandsevner vil kunne gjøre den samme Opdagelse? Jeg tænker De gjør rettest i at indrømme mig dette. Men hvis saa er, hvorfor skal De saa have Deres Privatformeninger ind i Bladene? Hvorfor trænger De Dem frem med et Ledebaand, som Ingen har Brug for? Disse Spørgsmaal skylder De baade Dem selv og mig at besvare; enhver løs Paastand, offentligt fremsat, bør ogsaa offentligt begrundes. For imidlertid at spare Dem for unødigt Arbejde, skal jeg paa Forhaand gjøre opmærksom paa en Ting: Dersom De, som rimeligt kan være, skulde finde det nemmest at smutte fra Sagen ved et lidet Kunstgreb, saa vil det ikke nytte Dem til Noget, det siger jeg Dem forud. Jeg tænker mig nemlig, at De kunde falde paa, istedetfor Svar paa mine Spørgsmaal, at give en Fremstilling af Stykkets Indhold og saa til Slutning spørge: «Er ikke dette et komplet Virvar? Røber ikke dette Mangel baade paa Menneskekundskab og Verdenskundskab?» Men derved kommer De sandelig ikke et eneste Skridt videre; thi ved den Fremgangsmaade beviser De jo kun at Stykkets Indhold, fremstillet med Deres Ord, og med Deres Pen, bliver til et «Virvar», lidende af Mangel paa Menneskekundskab osv., Noget, hvorom jeg aldrig har næret Tvivl, og som det aldrig kunde falde mig ind at fordre Beviser for. Nei, hvad her skal bevises, er at Stykket, gjengivet med mine Ord og med min Pen, er fuldt af Virvar m. m. I Kunsten saavelsom i Literaturen gjelder nemlig intet «Hvad», men kun «Hvorledes», og ad den fortællende Vej vil De saaledes aldrig kunne klare Dem; Grunde maa De opdrive, Grunde for Deres Paastande, ifald De ikke vil staa som En, der kun farer med løs Snak og som havde gjort klogest i at tie stille. Idet jeg nu ønsker Dem Held med Deres Arbeide, vil jeg bede Dem endelig ikke at lade Dem genere af den «ugunstige Dom»; jeg er ikke saa ømskindet som De synes at mene, det er mig om Sandheden at gjøre, og for enhver grundig Kritik, den være nu rosende eller dadlende, vil jeg vide at være taknemmelig, saafremt den kun leder mig til større Klarhed over mig selv. Det er derfor ingenlunde paa Grund af Paastandenes Skarphed at jeg har taget til Gjenmæle mod Dem, men fordi Deres Paastande ere løse og ubegrundede. Kan jeg nu af Deres Svar paa disse Linier udvinde noget Lærerigt, saa skal det være mig kjært; i modsat Fald maa De trøste Dem med at Deres Svar kommer til at indeholde en gavnlig Lære for Dem selv, den nemlig, at ikke Enhver er kaldet til at kjæmpe i Smagens Tjeneste, om han end er skrivekyndig og i Privatlivet slumper til at opsnappe en Del Meninger, der bekvemmeligen laer sig føre i Pennen. Bergen, 8de Februar 1857. Henr. Ibsen. Bergen den 17de April 1857. Min kjære gamle Ven! Herved sender jeg Dig først og fremst en hjertelig Hilsen og dernæst nogle Bemærkninger over Kjæmpeviserne med Anmodning om at faa dem optagne i Dit Blad. Saafremt Du maatte være villig til at gjøre Brug af min Opsats, beder jeg Dig at indtage den i saa store Portioner som muligt og fremfor Alt at dele den paa de mest passende Steder samt endelig at sørge for at en nøiagtig Retskrivning og Interpunction bliver iagttagen, jeg har nemlig, som Du seer, ladet Manuscriptet renskrive af en Anden og har kun flygtigt læst Reenskriften igjennem. Jeg har mangengang havt isinde at tilskrive Dig men altid er det blevet opsat, nogle Reiseskildringer tænkte jeg ogsaa engang paa at sende Dig men deraf blev heller Intet, – til Sommeren agter jeg imidlertid at begive mig ud paa en lang Vandring og maaskee jeg da kunde skikke Dig noget Brugbart. Om mine Forholde her ved jeg intet af Interesse at fortælle Dig undtagen at jeg i forrige Aar blev – forlovet med en Datter af Provst Thoresen her i Bergen (hendes Stedmoder er Forfatterinden af «Et Vidne» og et Par andre Stykker som Du i sin Tid har omtalt i Nyhedsbladet). For Din Anmeldelse af «Gildet paa Solhoug» takker jeg paa det hjerteligste; mit nye Stykke «Olaf Liljekrans» har jeg sendt til Christiania Theater for et Par Maaneder siden men Borgaard er just ikke af dem der forhaster sig. Mit bedste Stykke «Fru Inger til Østeraad» har han ikke villet optage paa Repertoiret forinden Adskilligt deri blev forandret hvilket jeg imidlertid ikke vilde indgaa paa; ved Nytaarstid sendte jeg det til Chr: Tønsberg med Anmodning om at udgive det hvilket han ikke for Tiden kunde indlade sig paa, og da det er mig i høi Grad magtpaaliggende at faa dette mit bedste Arbeide offentliggjort saa vil jeg herved bede Dig at tage Dig af Tingen og gjøre for mig hvad Du kan. Stykket ligger hos Tønsberg, læs det igjennem og skaf mig en Forlægger! Vilkaarene bryder jeg mig ikke om – Honoraret giver jeg gjerne Slip paa naar Du blot kan faa det i Trykken – jeg er vis paa at dersom Du venskabeligst vilde virke for mig saa lykkedes det nok. Det er faldet mig ind om det ikke kunde udgives til Indtægt for Studentersamfundets Byggefond; – jeg ønskede gjerne at ledsage Stykket med en liden Prolog tilegnet det unge skandinaviske Norden. Kjære Ven! lad mig see Du hjælper mig – jeg giver Dig Hals og Haand over «Fru Inger», pres en Forlægger saalænge til han giver efter –!! Dersom Du med det Snareste vilde sende mig nogle Linier saa var det snildt! Lad mig vide hvorledes Du og vore Bekjendte leve derinde; – Lev vel saalænge. venskabeligst Henr: Ibsen Bergen, 28de April 1857. – Kjære Ven! Idag kun nogle faa Linier eftersom Posttiden er forhaanden. Kald min Opsats hvis Du saa synes: «Om Kjæmpevisen og dens Betydning for Kunstpoesien». Nogen Titel, der nærmere betegner Indholdet, kan jeg ikke i Hast finde paa; «Lidt om» o. s. v er forresten ikke saa galt; thi jeg kunde havt Stof til en tigange saa lang Afhandling om denne Gjenstand; men siden Udtrykket er «Ole-Vigsk» – saa væk med det! Dit Forslag at optage «Fru Inger» i Nyhedsbladet og derhos trykke den særskilt, finder jeg ganske prægtigt. I to Nummere vil Stykket imidlertid sikkert ikke kunne rummes; det bedste var vist i hvert Nummer at optage een Akt. Jeg stoler paa at det særskilte Aftryk bliver smukt og smagfuldt, og bemyndiger Dig herved til i alle Dele at disponere over Stykket som over Din egen Eiendom og navnlig til at modtage det i sin Tid Hr Tønsberg tilstillede Manuscript, i hvilken Anledning indlagte Skrivelse medfølger. «Olaf Liljekrans» vil jeg gjerne see offentliggjort paa samme Maade saasnart det har været opført paa Christiania Theater; men fra Borgaard har jeg endnu ikke hørt et Ord om den Sag. Jeg har en stærk Lyst til at begynde en Polemik med ham angaaende hans Vægring ved at opføre «Fru Inger» i dens nuværende Form: – Ifølge hans egne Breve finder han at Stykket er «poetisk, fuldt af gode Charakteerskildringer og stærke dramatiske Momenter» – men desuagtet – – nu ja, hans Bevæggrunde vil Du selv kunne forstaa naar Du læser Stykket. Angaaende Honorar o. s. v beder jeg Dig at ordne Alt efter eget Tykke, hvad Du i saa Henseende bestemmer vil jeg være tilfreds med. Endnu Et: I «Fru Inger» har jeg paa et Par Steder kaldt Fruens salig Mand «Rigshovmester Henrik Gyldenløve» uagtet han, som jeg senere er bleven opmærksom paa hed «Niels Henriksen Gyldenløve» – men da der blandt Personerne findes to Niels’er foruden ham, saa beder jeg Dig at kalde ham blot «Rigshovmester Gyldenløve» (uden Fornavn). Dersom Du i nogle Ord vilde sige mig Din Mening om Stykket saasnart Du har læst det, skulde det glæde mig særdeles. – Træffer Du O: Schulrud saa hils ham fra mig; Abildgaard – ja hvorledes gaaer det egentlig med ham? Tænker Du ikke paa at gjøre en Tour henover paa disse Kanter? Du kan tro det vilde være en lønnende Reise; en herlig Natur – Alting eiendommeligt. – Lev vel for dennegang; jeg er rolig for at Du ordner mine Sager paa det Bedste. venskabeligst Henr: Ibsen Jeg har allerede et nyt dramatisk Arbeide mellem Hænderne; det vil i Indhold og Tone blive temmelig forskjelligt fra mine tidligere. H. I. Til Skuespillerinde, Madame Nielsen. En, som altid vil glæde sig inderligt over at det gaaer Dem godt saavel paa Livets som paa Kunstens Bane, ønsker at De mange, mange Gange tilfreds og lykkelig maa opleve den 5te Juli, – og beder med det samme om, stedse at maatte beholde en liden Plads i Deres venskabelige Erindring! Bergen den 5te Juli 1857. Henr: Ibsen Min kjære Ven! Imorgen reiser jeg herfra for at gjøre en Tour paa 2–3 Uger til Christiania; skulde Du tilfældigviis vide Besked om hvor et skikkeligt Værelse for en saadan Tid kunde erholdes saa beviste Du mig en stor Tjeneste. – Jeg vil haabe at Brevet træffer Dig i Byen og stoler paa at Nyhedsbladet holder Dig fast – selv nu medens Alverden trækkes ud paa Landet – thi min Hovedhensigt med Reisen er at more mig og gjensee gamle Venner. – I største Hast! Bergen 17-7-57 venskabeligst Henr: Ibsen Christiania den 23de Juli 1857. Til Bestyrelsen for det norske Theater i Bergen. Ved min Ankomst til Christiania saa jeg i Aviserne en Beretning, som nu ogsaa efter al Rimelighed er naaet til Bergen, og som jeg derfor skal tillade mig at berigtige. Det hed nemlig at Bestyrelsen for det herværende norske Theater skulde have indledet Underhandlinger med mig om at overtage den artistiske Direktørs Post ved det norske Theater, hvorfra Cronborg er traadt tilbage. – Sagen hænger saaledes sammen: Nogen Tid før min Afreise modtog G. Krohn et Brev fra Ingenieurlieutnant Lund, der som det n: Th:s Bestyrer forespurgte sig om han i Bergen kjendte Nogen der maatte være villig til at overtage den nævnte Post; Krohn meddelte mig Skrivelsens Indhold (den var forøvrigt aldeles privat) og jeg yttrede da at dersom jeg kunde løses fra mit Forhold til Bergens Theater og man i Christiania bød nogenlunde antagelige Vilkaar saa vilde jeg maaske ikke være utilbøielig til at modtage et Tilbud. Noget Saadant svarede Krohn og samme Dag jeg afreiste fra Bergen modtog jeg fra Lieut: Lund paa Bestyrelsens Vegne Tilbud om at overtage den nævnte Ansættelse mod en aarlig Løn af 600 Sp, med Tilsagn om Gratiale og forhøiet Gage saasnart Theatret formaaede at strække sig videre. – At jeg om denne Sag intet meddelte Bestyrelsen i Bergen laa simpelt hen i den Uvished hvormed jeg betragtede det Hele, jeg maatte selv forvisse mig paa Stedet om hvorledes det herværende Theater stod, om dets Forholde og Udsigter o. s. v. Dette er nu skeet og jeg er kommen til Erkjendelse af at Christiania Theater sandsynligviis er ligesaa betrygget som Bergens, og at Noget ogsaa her maa kunne udrettes. Fordelene ved for mig at leve i Hovedstaden behøver jeg ikke at fremhæve, de ere overveiende, og hvor ondt det end vilde gjøre mig at forlade Bergen og Bergens Theater saa er jeg dog i Tvivl om hvorvidt det ikke vilde være uforsvarligt af mig at tilbagevise den Anledning som nu aabner sig til at erholde en nogenlunde lønnende Ansættelse. Jeg taler her om Løn og om Fordele, men jeg er sandelig hverken egennyttig eller utaknemmelig, hvad jeg skylder Bergens Theater skal jeg aldrig glemme, men jeg har ogsaa Pligter mod mig selv og Forholdene ved Bergens Theater har længe hvilet trykkende paa mig, enhver Retning hvori jeg kunde virke har der været mig spærret, frie Hænder har jeg aldrig havt, og jeg har derfor daglig følt mig betynget af Tanken om at maatte arbeide uden at kunne virke. Naar jeg nu henvender mig til Directionen og forespørger om jeg, for det Tilfælde at jeg bliver enig med Christianias Theater, vil kunne løses fra mine Forpligtelser i Bergen, og til hvilken Tid, – da betragter jeg denne Henvendelse som rettet ikke blot til mine Foresatte men ogsaa til venligtsindede Raadgivere, der ikke ville undlade at see Sagen fra det for mig væsentligste Synspunct. Skulde der indrømmes mig Fritagelse for at opfylde min Kontrakt, saa maa jeg selvfølgelig finde mig i at tilbagebetale den sidste Maaneds Gage der alt er oppebaaret. At jeg forøvrigt under lige Forholde vilde foretrække Bergen med hvis Scene jeg føler mig sammenvoxet, falder af sig selv, men Theatret dersteds kan vistnok ikke strække sig videre end allerede skeet, og at jeg tvinges til at gribe Udsigten til en mere betrygget Fremtid, vil derfor ikke forundre Bestyrelsen, hvis Svar imødesees med Længsel. ærbødigst Henr: Ibsen Min Adresse er: Sagfører Schulrud, Kjøbmd Hassels Gaard, Torvet. Til Collegium academicum. Student Henrik Ibsen, artistisk Direktør for Kristiania norske Theater, ansøger ærbødigst om at maatte ansættes som Stipendiat i nordisk Literatur. Undertegnede, der herved ærbødigst ansøger om at maatte erholde den oprettendes Stipendiatpost i nordisk Literatur, har visselig ikke Meget at paaberaabe sig til Fordeel for Ansøgningen, men da der ere gyldige Grunde til at formode at Medansøgerne befinde sig i samme Tilfælde, saa vover jeg dog at melde mig. Foruden flere dramatiske Arbeider, der deels ere opførte paa forskjellige Theatre, deels udgivne i Trykken, har jeg i «Illustreret Nyhedsblad» for iaar leveret en længere Afhandling: «Om Kjæmpevisen og dens Betydning for Kunstpoesien», hvoraf vil sees at jeg allerede tidligere, saavidt Leiligheden tillod det, har beskjæftiget mig med Studiet af den nordiske Literatur, ligesom jeg ogsaa under min sexaarige Ansættelse ved Bergens Theater har erhvervet mig et mere end sædvanligt Kjendskab til den dramatiske Literatur ialmindelighed. Til at fortsætte dette Studium føler jeg baade Lyst og Kaldelse og haaber at Resultatet ikke skulde udeblive forsaavidt det ledige Stipendium maatte blive mig bevilget. Kristiania den 13de November 1857. ærbødigst Henr: Ibsen Til Collegium academicum. Det til det høie Collegium fra mig indsendte Andragende om at maatte erholde den oprettendes Stipendiatpost i nordisk Literatur, tillader jeg mig herved at tilbagekalde. Christiania den 13de Januar 1858. ærbødigst Henr: Ibsen Christiania den 18de November 1857. Hr. Overlæge Danielssen Bergen. Med Dampskibet «Søndmøre» afsendtes imorges en Pakke Souffleurbøger og Musikalier til Bergens Theater, adresseret til Dem. De Sager, der findes opførte paa medfølgende Liste, tilhøre Kristiania norske Theater, Resten det danske, med Undtagelse af de to Stykker: «En Streg i Regningen» og «Han spiser hos sin Moder», hvilke ere indleverede til mig fra vedkommende Oversættere i Kjøbenhavn og hvorfor rigtignok Honorar forlanges, men den Sag skal jeg nok klare; den til disse Stykker hørende Musik haves ikke, men maa med Lethed kunne arrangeres af Rojahn, – saa gjør ialfald Sperati hos os. Det var et Held at Dampskibet «Søndmøre» laa her, thi den regelmæssige Fart er ophørt. – Saa er da Ole Bull bleven sin Rolle tro ogsaa i Theateranliggenderne, – Forstyrrelse overalt, hvor han har Noget at sige! Jeg har en Plan. Det bergenske Theaters Historie maa og skal skrives, den falske Opfatning af Ole Bulls Betydning som Stifter, maa berigtiges; Ingen kunde give en bedre Fremstilling af de faktiske Forholde end De, men da De maaskee paa Grund af Deres nære Forhold til Sagen ikke kan indlade Dem derpaa, saa vil jeg gjøre det, – men jeg behøver Kilder at øse af og derom beder jeg Dem. Jeg skriver i Nyhedsbladet, hvori jeg er Medarbeider og som er det mest anseede Blad herinde. Hvad jeg først og fremst behøver er en detailleret Oplysning om det dramatiske Selskab, de Omstændigheder, hvorunder Ideen om et norsk Theaters Grundlæggelse begynte at udvikle sig, hvilke Mænd der hovedsagelig tog sig af Tanken, Forhandlingerne desangaaende, Betingelserne paa hvilke Ole Bull overdroges Theatret og hans saakaldte Opoffrelser for dette, hvorledes han senere erholdt sine udlagte Penge tilbage, og hvad De ellers finder at burde oplyses; kunde Dato og andre nærmere Omstændigheder opgives, da er saadant af stor Kraft for en historisk Fremstilling. Ligeledes beder jeg om en Oversigt (saa nøiagtig som muligt) om de senere Stridigheder og den derved fremkaldte Katastrofe. Angaaende denne sidste Sag vil jeg ogsaa henvende mig til Hr. P. Blytt, der maaskee turde være i Besiddelse af de nødvendige Aktstykker. – Skulde en Offentliggjørelse af disse Begivenheder for Øieblikket være utilraadelig da kan jeg vente, men Sagen tilhører vor Kunsthistorie og det er derfor en ligefrem Pligt at fremstille den i sit rette Sammenhæng. – Mit nye Stykke haaber jeg De nu har læst; hvad synes De om det? Kommer den gamle Bestyrelse til Roret igjen saa har den fuld Raadighed over Stykket, endskjønt den ved min Afreise bar sig mindre pynteligt ad idet den gjorde Fordring paa Eiendomsret til mine Møbler hvis Kjøbesum jeg rigtignok i sin Tid fik erstattet af Theaterkassen men som jeg dog syntes med Grund at kunne betragte som mine efterat have skjænket Scenen 5 nye Stykker hvoraf jeg kun erholdt Honorar for det sidste. Dog dette faaer nu være – gid blot Theatret maa komme paafode igjen. Med en hjertelig Hilsen tegner jeg mig Deres meget forbundne Henr: Ibsen Christiania d. 30te Januar 1858. Kjære Ven! Hvad maa De vel dømme om mig, som nu først efter saa lang Nølen sender Dem nogle Ord til Gjensvar paa Deres tre venskabelige Breve; thi jeg har virkelig modtaget dem alle – og endnu intet besvaret! Hvad tænker De om mig? Og dog er jeg mig i det Inderste bevidst, at være mindre skyldig, end det kunde synes. Ialfald er min lange Taushed ikke grundet paa Ligegyldighed, men vel paa en egoistisk Følelse, som man ofte bukker under for, fordi man ikke gidder kjæmpe mod den. Kjære Anker, De forstaaer mig maaskee ikke, men Tingen er, at jeg dagligen har været Dem saa nær i mine Tanker at det forekom mig overflødigt ogsaa & period; & period; & period; & period; & period; & period; De kan tro mig, jeg lever ofte vort korte Bekjendtskabs Dage om igjen. Touren til Hardanger staaer for mig som en lysende Erindring, som et af de smukke Punkter i Menneskelivet, hvoraf man er istand til lang, lang Tid bagefter aandeligt at nære sig. Jeg har ofte tænkt paa, hvorledes De dengang egentlig bedømte mig, om De ikke fandt mig omsluttet af en vis frastødende Kulde, som vanskeliggjør en nærmere Tilslutning, og dog faldt det mig uendeligt lettere at slutte mig til Dem end til nogen Anden, thi der var i Dem en sjælelig Ungdom, en Glæde over Livet, en Ridderlighed i Synsmaade, som gjorde mig godt. Bevar alt dette; tro mig, det er ikke behageligt at see Verden fra Octobersiden, og dog har der, latterligt nok, været en Tid, da jeg intet ønskede heller. Jeg har brændende længtes efter, ja næsten bedet om en stor Sorg, som ret kunde udfylde Tilværelsen, give Livet Indhold. Det var taabeligt, jeg har kjæmpet mig ud af dette Stadium, – og dog bliver der altid en Mindelse tilbage. Tusinde Tak for al Deres Uleilighed med mit Stykke. Snart sender jeg Dem et nyt Arbeide: «Hærmændene paa Helgeland», som snart skal opføres her og maaskee ogsaa i Kjøbenhavn. I Nyhedsbladet No 4 har jeg skrevet et Digt: «Til Carl Johans Minde», som hersteds har vundet Bifald. Det er tilegnet Carl-Johans-Forbundet, et Selskab, hvis Tendents De vistnok kjender. Det er ikke usandsynligt, at jeg reiser til Stockholm til Sommeren. Vil jeg træffe Dem der, eller har maaskee De ogsaa Reiseplaner? Jeg beder Dem at fremføre min forbindtligste Hilsen og Taksigelse til Hrr Hyltén Cavallius for den Velvillie, hvormed han har udtalt sig over mine tidligere Arbeider; kunde han gjøre Brug af mit nye, da vilde det glæde mig meget. Hos Fougstad har jeg endnu ikke forespurgt mig om det svenske Skuespil, men skal nu gjøre det med det første. Kjære Anker, øv ikke Gjengjeldelsesretten, men skriv mig til, saasnart De kan. Jeg gaaer nu med en ond Samvittighed over min lange Taushed, et Par venlige Ord vilde berolige mig. Deres hengivne Henr. Ibsen. Christiania, 8de Februar 1858. – Hr. Etatsraad, Ridder C: Hauch. Vedlagt tillader jeg mig at oversende det kgl: danske Theater en Afskrift af mit nye Skuespil «Hærmændene paa Helgeland» med ærbødigst Forespørgsel om hvorvidt det sammesteds maatte findes skikket til Opførelse. Jeg vover at udbede mig Hr. Etatsraadens godhedsfulde Tilgivelse for det Tilfælde at jeg ved en direkte Oversendelse af Stykket skulde have forseet mig mod den ved det kgl: Theater sædvanlige Forretningsvei. Med Hensyn til Stykkets Sujet skal jeg bemærke at det ikke er bygget paa nogen historisk Grund ligesom dets samtlige Personer ere opdigtede, derimod har jeg tildannet Indholdet af forskjellige Træk hentede ud fra flere af de islandske Familiesagaer, f. Ex: Njals Saga og Egil Skallagrimssøns Saga, ligesom ogsaa Indvirkningen af Vølsungssaga i flere Puncter vil spores. Hvad jeg har tilsigtet er at give et Billede af Sagatidens Liv i Almindelighed. Forudsat at Stykket findes brugbart til Opførelse i Kjøbenhavn vil jeg naturligviis med Glæde finde mig i at den ærede Direktion foretager de Sprogforandringer der maatte ansees nødvendige saavel med Hensyn til enkelte Ord som til hele Vendinger. med Høiagtelse ærbødigst Henr: Ibsen Dampskibet «Christiania» den 4de Juni 1858. Naar Birkegrenen bugned Under Rimblomsters Flor, Naar Vintrens Sølverkaabe Laa fæstet over Fjord, – Da førtes Gyldenkarmen For Kongsgaardens Port; Over den blanke Flade Fløi den lystigt og fort. Det klang fra Horn og Lurer, Der ringled Bjelder smaa, Og Bølgens Dække drønned Under Gangeren graa; Det var sig Kongens Datter, Som høit i Karmen sad, Og Riddersmænd og Fruer Fulgte efter i Rad. Nu ligge de gamle Borge Længst sjunkne i Grus, Og Gyldenkarmen findes Ei meer i Bondens Huus, De Riddersmænd og Fruer Slumre under Muld; – Alt hvad der staar tilbage Er en Saga vemodsfuld. Nei, meer end Mindet eier Dog Norges Folk endnu, – Meer end de svundne Tider Det bærer i sin Hu; En ædel Fyrstedatter Det eier nu som før, Vel sømmer sig at Karmen Stilles for hendes Dør. Thi hvor hun helst gad fare, – Gjennem Dalen, over Fjord, – Folkets varme Hjerter Dog følge hendes Spor; – Og som Haarfagerætten Er knyttet til Nordens Drot, Saa bør og Oldtidskarmen At stande i hans Slot. Ovenstaaende Linier tillader jeg mig at fremsende; maatte Hr. Kammerherren finde dem brugbare, vilde det være mig særdeles smigrende. Jeg vover at haabe at Hr. Kammerherren, i Betragtning af Omstændighederne, godhedsfuldt undskylder den mindre nitide Form hvori min Billet fremkommer. ærbødigst Henr: Ibsen Bergen den 15de Juni 1858. Deres Skrivelse af 11te dennes vil De forhaabentlig undskylde at jeg, paa Grund af de forhaandenværende Omstændigheder, først idag ser mig istand til at besvare. – Jeg maa tilstaa at en Paamindelse af en saadan Art fra Bergens Theaterbestyrelse frapperede mig. Min Gjæld til Theatret er 45 Sp, hvoraf 20 Sp som Forskud; Restbeløbet, 25 Sp, har jeg som Gjæld paadraget mig ved frivilligt Tilbud om at tilbagebetale sidste Maaneds Gage da jeg forrige Sommer fratraadte Theatrets Tjeneste. Ved min Afreise fra Bergen var der aldrig Tale om andet end en mindelig Opgjørelsesmaade, saaledes nemlig at jeg fremdeles tilstillede Theatret mine dramatiske Arbeider til Afbenyttelse. Herom er den nye Bestyrelse muligens ikke vidende, men hvad den burde være og maa være vidende om, er at jeg for Bergens Theater har skrevet følgende Stykker: «Sancthansnatten» Skuespil i 3 Akter, «Kjæmpehøien» Drama i 1 Akt, «Fru Inger til Østeraad» Drama i 5 Akter, «Gildet paa Solhoug» Skuespil i 3 Akter og «Olaf Liljekrans» Skuespil i 3 Akter. Desuden har jeg saaofte det forlangtes, leveret Prologer o. s. v. uden at jeg for alt dette har modtaget anden Godtgjørelse end et Gratiale, stort 100 Sp. Hvorledes rette Vedkommende forrige Høst satte Couranten for dramatiske Varer i Bergen, veed jeg ikke; men i Christiania betales fortiden et femakts Skuespil, ifølge Forslag fra A. Munch og mig, med mindst 250 Sp, og mindre Stykker i Forhold dertil. Bestyrelsen vil altsaa kunne udregne for hvilket Beløb Theatret omtrent maa antages at staa i Æresgjæld til mig, og jeg overlader til dens Delicatesse at afgjøre om ikke dette Punct burde klares forinden man forsøgte paa ad Rettens Vei at inddrive de omhandlede 45 Sp. Bestyrelsens Telegrafdepeche var allerede forinden dens Modtagelse realiter besvaret i en Skrivelse til Theatrets artistiske Direktør; paa selve Depechen kunde jeg ikke indlade mig at svare, da den ifølge sin Form kun indeholdt et simpelt og uberettiget Nysgjærrighedsspørsmaal, nemlig Spørsmaalet om «hvorvidt jeg havde tilstillet den aftraadte Bestyrelse «Hærmændene paa Helgeland» til Afbetaling paa min Gjæld til Theatret.» – Jeg kan ikke tilbageholde min Beklagelse over den udelikate Maade paa hvilken de literære Anliggender fortiden synes at varetages her, men maa dog tilføie at dette ingen Indflydelse vil have paa min Sympathi for Bergens Theater; jeg agter for Fremtiden som før at stille mine Arbeider til dets Raadighed. Hvad den her omhandlede Sag angaar, skal jeg henstille til Bestyrelsens yderligere Overveielse om det ikke maa ansees baade sømmeligere og hensigtsmæssigere at stille det Hele i Bero indtil videre. Henr: Ibsen. Til Hr. Overretssagfører Hagemann! Kjære Ven! Vedlagt følger en Oversigt over Theatrets Virksomhed i den forløbne Saison. De omhandlede Summer maa opføres af Kassereren da jeg dertil naturligviis savner de nødvendige Materialier. At Oversigten først nu fremkommer, skriver sig fra at jeg ved min Ankomst forefandt min Svigerfader dødssyg og at han døde 3 Dage efter – under slige Omstændigheder – – nu ja – du vil undskylde. – Paa Fredag afreiser jeg til Christiania igjen. – venskabeligst Henr: Ibsen S T. Hr. Overretssagfører Gamborg! Min kjære Dahl! Jeg veed jeg kan stole paa Dem. Besørg Indlagte, men endnu iaften hvis det kan skee. forb: Henr: Ibsen Christiania den 12te Januar 59 Hr: Kjøbmd Peter Blytt Bergen. Min hjerteligste Taksigelse for Deres venskabelige Brev og for Deres Underretning om Ordningen af Obligationsfornyelsen; jeg svævede selv i Uro for at jeg var for seent ude, hvilket ikke oftere skal blive Tilfældet; turde jeg for Fremtiden henvende mig direkte til Dem, vilde jeg være Dem særdeles forbunden. Med Dampskibet tillod jeg mig at sende Dem en Pakke Musikalier m. m, bestilte af Bergens Theater; vedlagt følge Regninger over Udskrivningen, desuden tilkommer Oversætteren af «Kvæghandleren fra Steiermark» efter Akkord 10 Sp og jeg for Udlæg af Fragt 30 ʄ altsaa tilsammen 16 Spd 70 ʄ, mod hvilket Beløb jeg tillader mig at anmode Dem om at overlevere Theatret Sagerne. Støttende mig til Deres stedse udviste Velvillie haaber jeg at De vil tilgive denne fornyede Uleilighed. Med de forbindtligste Hilsener til Deres Hus og Bekjendte tegner jeg mig Deres Henr: Ibsen P. S. Jeg kunde have et og andet af literær og kunstnerisk Interesse at fortælle, men forledet af min gamle Skjødesynd har jeg opsat Brevskrivningen ligetil sidste Øieblik. – Høistærede! Skulde de belovede Forandringer i «Alle mulige Roller» være foretagne saa vilde jeg være Dem i høi Grad taknemmelig. Undskyld at jeg pr: Bud og ikke personlig henvender mig til Dem idag, men jeg sidder op over Ørene i Forretninger. venskabeligst Henr: Ibsen Christiania 6 & sol;8. 59. Hr. P: Blytt. For første, og, som jeg lover Dem, sidste Gang beder jeg Dem at udvirke min Obligation fornyet denne Termin uden Afdrag; mangehaande Udgifter gjør mig det vanskeligt dennegang at udrede det, og jeg stoler paa Deres Venskab. Indlagt følger 3 Sp, min Gjæld til Dem er 1 Sp 6 ʄ, Resten er altsaa tilstrækkeligt til Renter saafremt De godhedsfuldt er villig til Ovenstaaende. Jeg har oftere tænkt at skrive Dem til men derved er det ogsaa blevet; et Pragtexemplar af «Hærmendene» har jeg længe havt liggende til Dem, men det er gaaet med Afsendelsen heraf som med mine Breve. Nogle Ord fra Dem vilde glæde mig usigeligt, – og da dygtigt meget om de bergenske Theater- og andre Anliggender! – De har vel hørt den frygtelige Ildebrandshistorie herinde? 18 Lig ligger nu paa Hospitalet og man graver efter flere. Forresten intet Nyt; jeg lever meget vel og sender Dem min forbindtligste Hilsen, venskabeligst Henr: Ibsen P.S. Siegw: Petersen har De vel talt med i Bergen? Er ikke det et storartet Foretagende, saaledes at holde et ambulerende Medlem af Theaterdirektionen til at reise Landet rundt? Gjennem Theaterbudet modtog jeg igaar Restbeløbet af min Gage for forrige Maaned men Intet af mit ældre Tilgodehavende. Dette er altsaa en Gjentagelse af den gamle Historie, at betale i Stumpeviis; men herpaa kan og vil jeg aldeles ikke indlade mig. Jeg maa paa det Bestemteste forlange idet Mindste 15 Sp afbetalt paa mit Tilgodehavende; det Modtagne hjælper mig til Intet da jeg har en samlet Udgift af 40 Sp til Husleie, som er forfalden og har henstaaet altfor længe paa Grund af skjødesløs Bestyrelse af Theatrets Økonomi. 13 & sol;8. 59. forb: Henr: Ibsen Fra Bestyrelsen for det norske Theater i Kristiania. Til Storthinget. Nationalitetens Betydning for Folkets hele aandelige Livsretning og Udvikling har i de sidste 15 til 20 Aar vundet mærkeligt fremad i Klarhed og Forstaaelse. Det er navnlig i disse senere Aar mere og mere gaaet op for den almindelige Bevidsthed, at den politiske Frihed alene ingenlunde gjør et Folk i Aand og Sandhed frit, men at denne høiere aandige Frihed først tilegnes gjennem Løsningen af de Baand, der fængsler Folkets Selvbetragtning indenfor en fremmed Forestillingskreds, – at denne Frihed først erhverves, naar Folket har faaet Sigte paa sig selv og hele den omgivende Verden netop under den eiendommelige Form og i den eiendommelige Belysning, der er os, som Nation, medfødt og naturlig. Denne Kamp i den høiere Friheds Tjeneste udkjæmpes her, som andetsteds, væsentlig af vore Kunstnere og Forfattere, disse Folkets aandelige Øine, der fremfor Mængden har faaet Klarsyn for det i denne Forstand ene Fornødne. Og det er ikke med Theorier der kjæmpes, derfor er ogsaa Virkningen øieblikkeligt slaaende. Vore Digtere har gjennem sine Værker lært Folket at kjende og elske sin Fortid med alle dens Omskiftelser, de har under sande og forædlede Former stillet Billeder af Folkets Liv frem for vore Øine, og midt under alt det Forskjelligtartede, midt ud af de afvigende Træk og Skikkelser lært os at skimte og erkjende Et, der ligger karakteriserende paa Bunden, – Folkets Fællestanke, den eiendommelige Grundbetragtning, der tilhører os og ingen Anden, fordi vi ligeoverfor Udenverdenen udgiør et Helt, ikke blot ifølge politisk Overenskomst, men paa Grund af fælles Oprindelse, fælles Traditioner, fælles Sprog og fælles Skjæbne gjennem gode og onde Tider, – med et Ord, fordi vi i Begrebets sande Betydning udgjør en Nation. Ikke mindre vækkende har vore bildende Kunstneres Virksomhed været. De har digtet for os i Farver og Former, som hine i Ord; de har lært os at omfatte med Forstaaelsens Inderlighed den Natur, under hvis Paavirkning vi er opvoxet, og som i sin Eiendommelighed saa nøie hænger sammen med vort hele aandelige Præg. Ogsaa paa Musikens Mark har der været ryddet og dyrket; en enkelt fremragende Størrelse har endog paa dette Feldt baaret vort Lands Navn med Ære langt ud over Grændserne. Vil vi nu tænke os al denne Kunstneraandens Gjerning ugjort, eller vel endog udøvet af Fremmede, saa bliver det et i Sandhed mørkt Billede af Tilstanden, der stilles os for Øie; da bliver det os først tilfulde indlysende, hvad Betydning der ligger i den nationale Virksomhed paa Poesiens og Kunstens Omraade. Det vil blive os klart, at det for en væsentlig Deel er herfra vor Folkeaand har hentet Vækkelse og Styrke, at det er heraf Kjærligheden til vort Land og vore folkelige Institutioner suger sin sundeste Næring, at vi af denne Virksomhed henter en levende Erkjendelse af at udgjøre et organisk Helt med Forpligtelse til endrægtig Stræben i Fredens Dage saavelsom til Forsvar mod fremmed Tryk. Denne Erkjendelse af den nationale Kunsts høie Betydning for vore vigtigste og dybeste Interesser sees ogsaa at have staaet Folkets Repræsentanter klart for Øie, idet der i den senere Tid ved ikke ubetydelige Bidrag fra Statens Side er sørget for at sætte vore yngre fremadstræbende Kunstnere, navnlig Malere, Billedhuggere og Træskjærere, istand til at uddanne sig under længere eller kortere Ophold ved fremmede Kunstanstalter, ligesom der ogsaa ved Reisestipendier er aabnet dem Anledning til at delagtiggjøres i den Belærelse, som Studiet af Naturen og Kunstens Frembringelser, enten hjemme eller i fremmede Lande, har at tilbyde. Ogsaa vore Musikere er denne Liberalitet kommet tilgode; flere af dem har for en Deel paa offentlig Bekostning modtaget Veiledning ved fremmede Conservatorier, og endelig har i det forløbne Aar enkelte Forfattere ved større Reiseunderstøttelser nydt godt af den ogsaa i vort Samfund vaagnende Erkjendelse af Aandsbedriftens Betydning for den nationale Velvære. Her indtræder imidlertid det Særsyn, at, medens Hjælp og Bistand i alle hine ovennævnte Retninger har været ydet, saa er den dramatiske Kunst hos os tilsidesat og overladt til sig selv. Grunden hertil kan fornuftigviis ikke ligge i nogen Benægtelse eller endog blot Undervurdering af denne Kunsts Betydning fra Nationalforsamlingens Side. Thi har den sat sit anerkjendende Stempel paa den nationale Virksomhed i Poesie, Malerie, Plastik og Musik, saa kan den umuligt benægte Skuespilkunstens Gyldighed. Denne Kunst er jo netop ifølge sin Natur at betragte som en høiere Forbindelse af alle hine enkelte Kunstarter, idet den fremtræder som en Enhed af Poesiens, Maleriets, Plastikens og Musikens Elementer. Middelbart har altsaa Storthinget ved at understøtte de øvrige Kunstarter udtalt sin Anerkjendelse af den dramatiske Kunsts Berettigelse; men, er først dens Berettigelse anerkjendt, saa følger ogsaa heraf, at den ubestrideligt maa tillægges en i sin Indflydelse paa Folket langt mere fremtrædende Betydning end nogen anden Kunstart; thi, medens enhver af disse ifølge sin Idee stedse virker mere eller mindre abstrakt, – Digtekunsten ved Ordet alene, Malerkunsten alene gjennem Tegning og Farve, Plastiken gjennem den blotte Form osv, saa forener alle disse kunstneriske Meddelelsesmidler sig i Skuespilkunsten til et fuldstændigt Helt, til en ligefrem Gjengivelse af Livet og Virkeligheden, renset og hævet, saaledes som den kunstneriske Forædlingsproces fører det med sig. For tilfulde at forstaae den dramatiske Kunsts fremtrædende Indflydelse og Betydningen af, at den i Sandhed er national, maa det endvidere betænkes, at i den er den skabende Kunstnerpersonlighed tillige det kunstneriske Virkemiddel; Maleren betjener sig af Lærred og Farver, Billedhuggeren af Marmor og Meisel, men Skuespilleren ligefrem af sig selv, sin Stemme, sine Bevægelser, sit Ansigtsudtryk, sin Gang og Holdning, kort sagt af Alt, hvad der tilsammen danner det for Individet Karakteriserende i Livet, og hvorved Udenverdenen motiverer sin Opfatning af den Enkelte i Modsætning til alle Andre. En i Aand og Sandhed national Kunstvirksomhed i denne Retning maa altsaa af Enhver, der iforveien har anerkjendt Betydningen af national Kunst i Almindelighed, tillægges den høieste Vægt som et hovedsageligt Middel for Folket til renset at gjenfinde sig selv, til at forædles og belæres, til at styrkes og slutte sig sammen. Derfor nyder ogsaa Skuespilkunsten i de fleste nogenlunde udviklede Statssamfund en høi Anseelse som aandeligt Opdragelsesmiddel for Folket; paa mangfoldige Steder er Theatrets Virksomhed gjort til en Statssag, og saa godt som overalt vedligeholdes det ved tildels overordentlig store Tilskud fra det Offentliges Side, hvorover nærmere statistiske Oplysninger herved vedlægges. Men, naar det saaledes overalt, saavel gjennem Erfaring som gjennem Tingens egen fornuftige Grund, tilstrækkeligt er godtgjort, at ingen Kunstart i den Grad som den dramatiske griber virksomt og betydningsfuldt ind i Folkets Udvikling, saa følger ogsaa nødvendigvis heraf, at netop denne Kunstart ved, tvungen af Omstændigheder og trykkende Forhold, at slaae ind paa en falsk Bane, kan komme til i høiere Grad end nogen anden at bekjæmpe det Maal, den skulde virke for, eller det kan ialfald indtræffe, at den, for i sin store Almindelighed at kunne stævne mod Maalet, kommer til i det enkelte Moment at opgive det. Dette har til sine Tider hyppigt viist sig at være Tilfældet ved Theatre, hvor det offentlige Tilskud ikke har været stort nok, og hvor naturligt er det da ikke, om det ogsaa viser sig ved vor Scene, der udelukkende bæres af den daglige Indtægt? Under en saadan Tingenes Tilstand nødes et Theater altfor ofte til at følge Publicum istedetfor at lede det, til i det Enkelte at lade sig rive med af den gjældende, ofte fordærvede Smagsretning, istedetfor at beherske den. Besad vort Theater større Virkemidler, vilde det ogsaa være istand til at forøge og forbedre sit Personale, samt til at forskaffe det en grundigere forberedende Uddannelse; det vilde være istand til at anvende større Omhu paa Valget og Udførelsen af Forestillingerne, til bedre at lønne originale Forfattere og derved ophjælpe vor dramatiske Literatur, samt i det Hele taget til at virke i en mere kunstnerisk og national Aand, end man hidindtil paa nogen Maade har seet sig istand til. Det norske Theater er et Folketheater, der har sat sig som Opgave, saavidt muligt at virke ogsaa for Almueklassen; det har derfor et overveiende Antal billige Pladse; men som Følge heraf er den daglige Indtægt for ringe til, uden en for Kunsten skadelig Sparsomhed, at holde Indretningen igang. Heri har man dog ikke troet at burde gjøre nogen Forandring, da det, som sagt, ligger i Theatrets Plan, saavidt muligt, at gjøre det tilgjængeligt for Alle. Denne Eiendommelighed ved den dramatiske Kunst bør visselig ikke oversees. Vore Maleres og Billedhuggeres Værker kan kun Enkelte tilegne sig og nyde godt af, og deres største og bedste Frembringelser forblive desuden som oftest i Udlandet, hvor de skabtes; og dog føler Staten sig forpligtet til at understøtte denne Virksomhed, der ifølge sin Natur ikke egentlig kan siges at komme Folket tilgode. Denne Liberalitet er visselig fuldt begrundet; men Theatrets Krav paa en lignende turde være støttet paa ligesaa urokkelige Grunde; de Bidrag, der her ydes, forblive i Landet, og Udbyttet er Alles fælles Eiendom. Den vaagnende Erkjendelse af Trangen til og Betydningen af en national Scene er derfor ogsaa i den sidste Tid paa en umiskjendelig Maade bleven udtalt over det hele Land, idet den for nylig aabnede Nationalsubscription til Anskaffelsen af en passende Bygning for det norske Theater har mødt Sympathi saavel hos Landets Konge og hans Slægt som hos Bonden oppe i Fjeldbygderne. Saasnart denne paatænkte Bygning kommer istand, vil unægteligt den dramatiske Kunsts Fremtid hos os være betrygget; men Tidspunktet ligger endnu temmelig fjernt, og indtil da gjælder det, ikke blot at holde Anstalten oppe, men ogsaa at virke med Kraft og uden at tabe det kunstneriske Maal af Sigte. Denne Opgave er for det norske Theater dobbelt vanskelig at løse; thi Forholdene har gjennem Tiden artet sig saa, at det ikke blot har et Maal at kjæmpe for, men ogsaa en Modstand at overvinde; – for at naae frem, maa den dramatiske Kunst hos os ikke blot lære, men ogsaa glemme. Den Humanitetens og Intelligentsens Aand, hvori Nationalforsamlingen under vor Selvstændighedsperiode har virket ud over Landet, maa i væsentlig Grad komme i Betragtning som Løftestang for de høiere Ideer, Tiden har kaldt til Live i vort Statssamfund. Men blandt disse staaer Ideen om et Nationaltheater i første Række. Det er derfor med fuld Fortrøstning, vi henvender os til Norges Storthing, idet vi herved andrager om, at der af Statskassen maa bevilges Kristiania norske Theater et aarligt Tilskud af 2000 Spd. for mere frit og uhindret end hidtil at kunne virke i Kunstens Tjeneste. Kristiania den 25de Oktober 1859. J. Gamborg C: Hansteen M. K. Holfeldt Henr: Ibsen K. Knudsen Siegw. Petersen Vi tillade os herved at gjøre Dem opmærksom paa den i Bladene indførte Opfordring til Nationalsubskription, saalydende: «Bestyrelsen for det norske Theater i Christiania indbyder herved sine Landsmænd til at tegne Bidrag til Erhvervelse af et bedre Lokale for Theatret. 5 Spd. er det største Beløb, som kan tegnes af nogen Enkelt.» Skulde De ville følge denne Opfordring eller finde Anledning til at virke for vort Anliggende, udbede vi de tegnede Bidrag tilstillede medundertegnede Cand. mag. Siegw. Petersen, som daglig træffes Kl. 4–5 i Bager Bruns Gaard, Toldbodgaden, og som vil meddele fornøden Kvittering. Kristiania i Bestyrelsen for det ved Nationalsubskriptionen indkommende Fond den 27 Oktober 1859 J. Gamborg C. Hansteen M. K. Holfeldt Henr: Ibsen K. Knudsen Hr Sverdrup! Rolf Olsen er som norsk Forfatter bleven særskilt indbudt. Gjennem Hr Danielssen er DHrr Ueland og Steen indbudne; men mind dem alle Tre derom. Hammerstad er indbuden; tag med hvem som vil og som vi kan have Gavn af. Deres Henr: Ibsen Bjørnson Sendebrev til H. Ø. Blom. Da det tilagters gik for Nordens Guder, Da Balder fældet var og Odin sad Som sløvet Bedstefaer paa Lidskjalfs Puder Iblandt de blundende Einheriers Rad, Mens selve Thor laer staa det fyldte Fad, Og Brage døsig over Harpen luder: Da spaaede Vala: «Snart staar Verden tom». Nu reiser Wiehe, – nu spaar H. Ø. Blom. Du er den Vala, som profetisk lyner, Imens for Folket du poetisk spaar, Du melder metrisk om de sikkre Syner, Som foran Raaheds-Sildestimen gaar, Af Svartalfflokken, som ved Grænsen staar, Du skimter alt et Glimt af Horn og Tryner; Men hvad Du saa, paa Vingehesten flyvende, Staar trykt i Morgenbladet for den 7de. Du ræddes for et Ragnarok, som alt Staar med «barbaries» for Døren truende; Forsaavidt klæber Tankehalen luende Til Digtkometens Korpus tyndt og skralt, Men, tro mig, alle Muser finder gruende Dit Billed-Figenblad for kort og smalt, Hold derfor op, som Skald, vor Kunst at kværke, Gjør Prosa; – Verset kommer Dig paatværke. Husk, af Din Gjerning kjendes skal Din Tro, Lad derfor ei paa Glatiis ud Dig narre, Du tror Dig selv en Smagens Ridder jo, Og dog Du vil vor gamle Moder «parre» Med en af Kobbelet for Thesbis Karre, – Ja, Gud forlade Dig, med Beggeto! Den Kjøtertanke er i Kjernen raadden, Den Tankekjøter er paa Vers for lodden! Du digter om et Rollefags Doublering, Mens Folket kræver Krigskvad til sin Kamp, Du fantaserer over Remplacering, Dit Øie blænder Thevandsbordets Damp, – Du har en Hippogrif med god Dressering, Men leier Læredigtets Vognmandsgamp; Høit foran staar en Borg med Tind og Takke, – Du vælger Farten baglænds nedad Bakke. De tog engang fra Pyramidens Indre Et balsameret Lig i Dagen ud, Det laa saa stolt i sit forstente Skrud, Det havde glemt hvor vakkert Sol kan tindre; Hvad Nyt det saa, det agted tifold mindre End sjunkne Oldtids bankerotte Gud; «Et bittert Smil» om Mumiens Mund mon spille, Med Spot mod Tiden – for den ei stod stille. Paa samme Sæt Du aabned denne Dyst; Med Magt Du Tiden vil i Slummer tvinge, Du harmes ved at høre Livet klinge, Du længes ned igjen i Gruben tyst; Dog var der engang Sangbund i dit Bryst, Derinde mangen Tankealf fik Vinge, Fløi ud, blev Landnamsmand, formerte Ætten, – Men Du – benægter Ægtefødselsretten! Du seer ei Folkekravets fulde Føie, Du spotter Frugten af Din egen Sæd, Mismodig vil Du lægge Bruget ned, Den Mark, Du engang selv var med at pløie. Er det ei meer end Ukrudt vi maa døie? Læs hvor du vil, tag disse Strofer med; – Dansk Ordlag raader jo i hver en Linje, Dansk Tænkesæt er Hemsko selv paa Vinje. Men nu tilbage til din mørke Spaadom, At Ragnarok er ventendes bag Jul. Op alle Mand, mød frem og læg nu Raad om Det bedste Surrogat for Kunstens Suul! Vor egen Barkekost er besk og ul, Det hjælper hverken Bønner eller Graad om, – Men Verdensborger Kunsten er, veed Læserne, – Saa før en Troup da hjem fra – Japaneserne. Nei Tingen er at Kongens Kjøbenhavn Har Eneret paa den Trafik i Landet; Thi som Madeiras Most, skjønt falsk og blandet, Blir ædel Vin paa Fad i Skudens Stavn, Saa kommer hid til os mangt navnløst Navn, Som flux faar Værd ved Farten over Vandet; Her bænkes Den ved Kunstens Høibordsbrædder, Som hist kun gjeldte for en sjællandsk Skrædder. Tal derfor ei med fuldt saa høie Ord, Om Smørbasun og Syngen-op og Klynken, Den klæder ilde denne Næsens Rynken; Ved Hjemmevirket fra Din egen Moer; Det tør og hænde sig at Skaalens Synken Blir paa den Side, hvor Du mindst det tror, Hvis jeg tar den af Dig justerte Vægten Ibrug ombord i gammelstrandske Jægten. Din Skylden er, ifald jeg her tar Post, Og passer op dernede hver som snøvler, Og brænder løs paa hver en udslidt Vrøvler, Som skjænker Dig din Dry-Madeiramost. Mon ei Cothurnen blev til gamle Støvler, Og Smagens Gudeflæsk til Husmandskost Ved analytisk Plukken-op i Kransen Fra Nummer 2 til Chorets Formand, Hansen? Dog, lad det fare til en anden Gang, Der findes snart igjen vel Sted og Stunder; Men følg mig indom Dør til hint Vidunder, Hvis nære Fald begrædes i din Sang; Vi vil ei veie nogen Enkelts Rang, Men paa dit eget Kvad min Dom jeg grunder. – Den Tid, som kommer, Ragnarok du kalder, – Saa er det altsaa Valhal da som falder. Thi foran Valhals Fald gaar Ragnarok, Det veed vi Alle fra vor første Lærdom. Andhrimner har man, det er sikkert nok, Og Ingen tvivler paa hans Kost er nærsom, (For Thorsdagsmaver da) om ei saa svær som Det fordum krævedes af Æsers Kok. Einherjer mangler ei; Kritikken slaar dem, Men ei ihjel; thi Publikum dog faar dem. Men hvor er Thor med Hammeren dernede? Den stærke Thor, som kløver Fjeldets Væg, Og henter Freja hjem til Nordens Glæde, Mens Troldet bider ræd i eget Skjæg. Og hvor er Freyr, som eier Magt at brede Udover Lid et Skrud af Rogn og Hæg? Og hvor er Ydunsæblet? Find det, Kjære! Jeg kan kun see en overmoden Pære! Nei, Ydunsæblet mangler, det er Sagen, Og Balder flytter senest i April, See derfor lakker det mod Endskabsdagen, Trods Slag af Køller og trods Skud med Piil; Tag derfor rolig dit Gevær i Hvil, Stig op paa Bordet, sy de Faldnes Lagen; Thi det du vide maa, – en Gud som blunder, Kan aldrig vækkes op – han maa gaa under! Men vær du trøstig, Ragnarok faar Ende; Da gryr en nyfødt Sol bag Aasens Bryn; Det dæmrer alt for Slægtens friske Syn, Den bedre Morgen er alt grant at kiende, Da skal du see at Dagens Lys kan brænde, Skjønt mørske Stammer knak for Nattens Lyn, – Da vil Du see: den høieste blandt Himle Er ikke Valhal, men det unge Gimle! Henr. Ibsen. Hastværkslinjer til H. Ø. Blom. Brand i Taget, Nød for Dør, Vækker mangen døsig Evne, Maner den, som blunded før, Til det store vaagne Stævne. Gamle Garnisonskumpan, Ogsaa Dig Signalet vakte Op fra Brixen, hvor Du strakte Dig som knækket Vindfaldsgran. Nød for Døren, Brand i Tag, Blæser Liv i dorske Dyder; Farens store Fællessag Gjør til Helt Cafféens Skryder; Selv den gamle Graa paa Stald Vrinsker ved Trompetens Skrald; Ogsaa Du bandt Sværd ved Side, Ogsaa Du vil ud at stride! Den blev kaldt paa Dansk en Fløs, Der ifjor bar ud slig Fabel: At din gamle rustne Sabel Endnu sad i Slidren løs. Ak hvor lang, hvor lang en Næse dog Vil ei nu de Godtfolk faa, Som har sagt at længst Du laa Liig paa Prent i Thues Læsebog! Men saa vist hin Snak var gal, Rygtefuglene forfløine, – Seer vi nu med aabne Øine Du er vakt og – national. Thi saa norske Næveslag, Slige spræke Rygtagsfagter Fra den gamle gode Dag, Kun en ægte Nordmand magter. Dybt i Dal, hvor Daaden blunder, Sad Du stur i lange Aar; Nu Bersærkermod Du faar, Klikker med din Muskedunder! Lidt Amunition tilbage Har Du og for Nuets Strid: Krudt fra Gammelostens Dage, Skraa fra Akvavitens Tid. «Torsk» og «Slusk», og hvad som bedst, Buldrer broget gjennem Braget; Ak, jeg tænkte sidste Rest Knalded i Campbellerslaget. Trods Protesten, før jeg gav, «Stimen» dog i Fjorden føiter; Thi i Morgenbladets Hav Seer man Narrehvalen sprøiter. Ha, ifald vor unge Lejr Havde slig en Bjørkebejner Fremst i Flok hvor Pile regner, – Da var sikker nok vor Sejr! Derfra vore Klager nu! Sorgen vil man finde billig, Ved at see en Mand, som Du, Hverve sig til dansk Frivillig. Gid den blive Dig til Gavn, Kampen hist i Fiendens Kjæde! Gid de lønne Dig dernede I vort norske Kjøbenhavn! Solden, som Du har ivente, Tør vel længe staa paa Rente, – Bare dog, før Aar er omme, Dannebrogen maatte komme! – – Et blev glemt, da sidst jeg skrev, Nemlig Noget om Hr: Comus, Som af Smagens Major domus Hjem i Norge nægtet blev. Nu er den Ting overflødig: Fra din Digtergrubes Schakt Har Du selv for Dagen bragt Comisk Gulderts attenlødig. Som von Tybo Du behændigt Om Dig selv og Brabant sang; Mester Gert Du gav anstændigt, – Derom mer en anden Gang; Viddets Læg i Versets Hoser Slunken er, men græske Gloser – Degnens Alpha, Beta, Gamma – Har hos Plebs man ingen Skam a’! Hanegal Dig huer ilde, Det kan være Mening i; Hanegal i Nattens Stille Rummer dog sin Profeti. Derfor bedst, var Satsen slettet; Thi saa vist som i Parkettet Smagskapun tør reise Hale, Tør paa Scenen Hanen gale! – – Selv Du slidt har Norskhedsvamsen, Som med Haan Du slænger væk! Mindes Du hin Kamp med Bamsen, Malt med djerve Sagatræk? Der var Ordlag, fulde, runde; – Læg Du dem i danske Munde, Prøv det blot, og Du kan tro, Bamsen blir «en Oldenso». Den var norsk, din brune Bamse, Veier vel en Hærmand op; Derfor lad om Liv os gramse Udfor Stup i Spring og Hop. Vogt Dig blot for Myren, Kjære, Hold dog Peltsen blank og reen; Følge lad, som Kampens Meen, Revet Skind men uskadt Ære! Længe vil Du ei forblindet Rase mod dit eget Folk; Folkelivet, Folkemindet Har sit Krav paa Dig som Tolk! Heller end at hyle Rama- Skriget mod vor unge Stat, – Sjung for Scenen ud et Drama, Som en dobbelt Renegat! Henr: Ibsen Hr: Theod: Mandrup. Deres indleverede Skuespil «Fra Fjorden» har jeg med stor Interesse gjennemlæst og underretter Dem herved om at det skal være mig en Glæde at bringe det til Opførelse om muligt allerede i Februar Maaned. Honoraret for et Stykke af den Længde udgjør ifølge det ved det norske Theater gjældende Regulativ 12 ½ p: Ct: af Billetsalget ved de 4 første Forestillinger. Det bemærkes at udsolgt Hus beløber sig til omtrent 190 Sp. Jeg tror det vilde være gavnligt mundtlig at forhandle med Dem om enkelte Smaaforandringer af Udtryk o. s. v. ligesom Stykket maaskee i teknisk Henseende kunde vinde ved en og anden uvæsentlig Forkortelse; skulde De hertil være villig, beder jeg mig derom underrettet. Forøvrigt beder jeg Dem være forvisset om at der saavel fra Udstyrets som fra Indstuderingens Side skal blive anvendt al den Omhu, hvorpaa Deres Arbeide efter min Formening har utvivlsomt Krav. Kr: 21 & sol;1. 60. ærb: Henr: Ibsen Til Bestyrelsens Formand. Foranstaaende Brev modtog jeg iformiddag og tror det bedst (efter Samraad med Siegw. Petersen) at faa afholdt et Møde f. Ex: i Efterm: Kl: 6 og der see Sagen ordnet. Henr: Ibsen Det norske Theater. «Fandens Overmand» af Overskou vedbliver fremdeles at trække som Kassestykke. Iaften opføres det for syvende Gang og vil i næste Uge, efter Forlydende, indtil Videre blive henlagt da Md Hundevadts Beneficeforestilling, Dramaet «Herren seer dine Veie» staar for Tour. Ovenstaaende bedes optaget under Chr: Artikler. Henr: Ibsen Christiania den 18de April 1860. Hr. O. K. Lysholm! Du vil godhedsfuldt tilgive at jeg først nu besvarer dit Brev; thi et Par af de omspurgte Subjekter var mig ubekjendte og det har medtaget nogen Tid at komme paa Spor efter dem. Her er imidlertid hvad jeg nu i Korthed kan sige. M. A. Stangby er formentlig et ganske ungt Menneske (16–17); fuldstændigt at forsikkre mig om hans Identitet har jeg ikke kunnet, dog er jeg kommen efter at han sandsynligviis for omtrent et Aar siden engang henvendte sig til mig om Ansættelse ved vort Theater, men jeg hadde intet Brug for ham og har ikke siden stødt paa ham. Han gjorde dengang Indtryk af at være et lovende og begavet Menneske, havde saavidt jeg husker, skrevet en hel Del Vers, men hvad hans Anlæg for Scenen angaar saa kan jeg intet andet derom sige end at han skal have staaet i et vist Ry som Deklamator blandt sine Skolekammerater; for mig kom det ikke til nogen Prøve og hans Ydre var dengang temmelig uheldigt (ganske almindelige Ansigtstræk og uharmoniske Former), men dette kan han rigtignok voxe af sig; imidlertid tør jeg, som Du seer, hverken raade fra eller til om denne Person. August Herramb meldte sig til det herværende norske Theater et Par Aar før jeg kom hid, blev ogsaa antagen til Prøve, men forlod det snart uden at han kom til at optræde. Siden gjennemgik han Artilleriunderofficeerskolen, blev derpaa Extraskriver eller konstitueret Kopist i et af Departementerne og er for sin smukke Haandskrift meget søgt til sligt Arbeide ogsaa udenom hvorved han, ligesom ved sine temmelig udstrakte Studenter- og Kunstnerbekjendtskaber har tillagt sig ikke liden Politur. Han seer dertil i alle Maader ualmindelig godt ud og er endnu ung nok til at tilegne sig hvad han mangler; jeg tror derfor nok jeg tør tilraade et Forsøg med ham. Joachim Welhaven er mangt og meget at sige om; Talent mangler han ikke, men ved at gaa paa egen Haand er det vildledet, han er bleven affekteret. Han har et smukt velklingende Organ, hans Sprog er rent og hans Personlighed i og for sig saare heldig. Hvorvidt han imidlertid nu længer besidder den Aandens Bøielighed der vil være en absolut Betingelse for hans Brugbarhed som Theaterelev, tør maaske være tvivlsomt, men en fast Optræden tør nok kunne drive ham. Uordentligt tror jeg ikke han lever her, men rigtignok i stor Trang, som han dog kavalleermæssigt forstaar at skjule. Som sagt, kan han blot finde sig tilrette i Elevstillingen, saa tror jeg visselig at en Mand med hans Øvelse vil kunne gjøre et begyndende Theater ikke ringe Nytte. G: Næss meldte sig ihøst for mig, men kunde ikke bruges. Uheldigt Ydre, Mangel paa Dannelse og, saavidt jeg kunde skjønne, ganske middelmaadige Evner. – Hans Motiv til at blive Skuespiller kan visselig ikke søges i stort andet end Lyst til at føre et frit og behageligt Liv. Jeg tror ikke det lønner sig at prøve ham. A: Hellesen har adskillig Øvelse og et godt Udvortes. Han har saavidt jeg veed været et Par Aar ansat ved et reisende Dansk Selskab og er vistnok brugbar. Jeg forsøgte ham engang paa Prøve i en større Rolle, som han tidligere havde spillet ved det nævnte Selskab, og mangt deri røbede rigtig Opfatning, ligesom Udførelsen var fornuftig og ret tækkelig. Mathilde Andersen har, hvis det er den jeg mener, ogsaa været ansat ved samme Selskab og maa saaledes forudsættes at besidde adskillig Fordannelse, som rigtignok kan være ligesaameget til Skade som til Gavn. Hun har et godt Udvortes, Sangstemme og et sletikke simpelt Væsen; hendes Sprog er nok saa godt og Organet, paa nogle Uvaner nær, brugbart. Jeg fik, ved engang at læse med hende, ikke noget Indtryk at hun var talentløs; forsøg hende derfor, hvis Du ikke har noget Bedre i Baghaanden. Det bemærkes at alle Ovenstaaende ere unge Folk med Undtagelse af Welhaven som vel nu maa være 36–38, dog kanskee ogsaa noget yngre skjønt han ikke seer ud til det. I. H. Asmundsen vil jeg, grundet paa hvad der er sagt mig om ham, tilraade Dig at antage. Om Carl Johannesen og Louis Pedersen kan jeg ingensomhelst Oplysning meddele. Carsten Woll var i nogle Aar Skuespiller ved Bergens Theater, havde en ganske god Sangstemme og var ikke blottet for Talent, men Mangel paa Dannelse stod dets Udvikling meget iveien. Han forlod igjen Theatret, tog atter fat paa sit Haandværk (han er Skomagermester) og jeg ved ikke om han i denne Mellemtid har erhvervet sig Noget af hvad der dengang manglede ham. Jeg tror dog nok han ved dog at være et Stykke paa Veien kunde i de første Aar yde en Theaterskole adskillig Tjeneste, men nogen egentlig Fremgang tør neppe paaregnes. Han er vel nu omkring 35–36 Aar gammel. Her har Du hvad jeg i Korthed ved om de opgivne Aspiranter, kan mine Oplysninger lede til noget Godt for eders Foretagende, skal det være mig særdeles kjært. Det samme gjælder ogsaa hvis jeg paa anden Maade f: Ex: ved Anskaffelse af Musikalier, Bøger, nye Stykker eller hvad det skal være, kunde yde nogen Bistand. Det norske Selskab har i Paasketiden ingen Forhandlingsmøder holdt, Listen vil imidlertid imorgen blive fremlagt; at eders Plan af os omfattes med den varmeste Interesse kan Du vel tænke. Selskabets fleste Medlemmer er imidlertid Mænd med bedre Villie end Evne i dette Punkt, lov Dig derfor ikke formeget. Venskabeligst Henr: Ibsen. Paa Grund af Hr: Wiehes Benefice har det norske Theater indstillet sin Fredagsforestilling. Til Chr: Posten. Bedes optaget i Dagsnummeret. Henr: Ibsen Til Bestyrelsens Formand. Indlagt følger Aarsberetningen. Jeg har uundgaaeligt Forfald iaften. – Fra Krohn havde jeg Brev iforgaars. Alt er i Orden, han kommer hid med det Første. Til Isachsen har jeg skrevet. 21 & sol;6. 60. ærb: Henr: Ibsen Christiania 4de Juli 1860. – Hr: Sagfører Nandrup. Som det af indlagte Skrivelse vil erfares, er Hr. P. Petersens Fordring paa mig fremsendt uden hans Vidende og grundet paa en Misforstaaelse; jeg tør derfor haabe at der, den Sag angaaende, intet videre vil blive foretaget. – Afdraget paa min Gjæld til Hr. Sontum skal jeg, i Forventning om at De dermed velvilligen vil være tilfreds, indbetale om nogle Dage. ærbødigst Henr: Ibsen Christiania den 6te August 1860. Til Kongen! Henrik Johan Ibsen ansøger underdanigst om at maatte tilstaaes et Beløb, stort 400 (fire hundrede) Spdlr. af de til Kunstneres og Videnskabsmænds Reiser i Udlandet bevilgede Midler, for i en Tid af sex Maaneder paa en Reise over London, Paris, de større tydske Byer, Kjøbenhavn og Stokholm at studere dramatisk Kunst og Literatur. Under en tiaarig literær Virksomhed, og selv under en forudgaaende længere Forberedelse til samme, har Beskjæftigelsen med den dramatiske Kunst og Literatur i dens Principer, System og Historie optaget den største Del af min Tid, og udgjort mit væsentligste Studium. De Anmeldelser af mine dramatiske Arbejder, som i den Tid er offentliggjorte saavel af inden- som udenlandske Kunstdommere, turde formentlig indeholde tilstrækkelige Vidnesbyrd om at dette Studium ikke har været uden Frugter, ligesom den Velvilje, hvormed Almenheden har modtaget mine forskjellige Skuespil, hvoraf enkelte tillige er bragte paa Scenen saavel i Sverig som Danmark, tør antages at vidne om Begavelse for den valgte Retning. I Slutningen af Aaret 1851 modtog jeg Ansættelse som Instruktør ved det da nylig oprettede norske Theater i Bergen. Af dette bevilgedes mig i Begyndelsen af 1852 et Stipendium, hvorved jeg sattes istand til at foretage en fem Maaneders Rejse til Kjøbenhavn, Hamburg, Berlin og Dresden, væsentligst i det Øjemed at gjøre mig bekjendt med den dramatiske Kunsts Teknik, Principerne for dens praktiske Udøvelse paa de forskjellige Steder og i de forskjellige Former, samt forøvrigt med Alt, hvad der vedkommer et Theaters Ledelse. I min Stilling ved Bergens Theater forblev jeg indtil Sommeren 1857, da jeg modtog Ansættelse som artistisk Direktør ved det herværende norske Theater, en Post, som jeg fremdeles indehaver. I de senere Aar er den Anskuelse mere og mere trængt igjennem, at Kunstens og Poesiens Udvikling, i begges forskjellige Former, ikke kan være Staten uvedkommende; denne har derfor med stedse voxende Beredvillighed understøttet vore Malere, Billedhuggere og Musikere, ligesom ikke ubetydelige Rejsebidrag er komne to af Landets Digtere tilgode. Naar den dramatiske Kunst hidindtil har været unddraget enhver saadan offentlig Understøttelse, saa kan Grunden hertil ikke søges i nogen Underkjendelse fra Statens Side af denne Kunsts Berettigelse; tvertimod har Staten, ved at beskytte Poesi, Plastik, Maleri og Musik, udtrykkeligt, om end ikke ligefrem, sat sit anerkjendende Stempel paa Skuespilkunsten, der jo ifølge sin Natur er Enheden af alle de øvrige Kunstformer. Erfaringer fra alle andre civiliserede Lande har desuden tilstrækkelig godtgjort, at den dramatiske Kunst til alle Tider, hvori den har været dyrket, har, i højere Grad end nogen anden Kunstart, aabenbaret sig som en væsentlig Faktor i Folkeopdragelsen, en Kjendsgjerning, der har sin saare nærliggende Forklaringsgrund i denne Kunsts inderligere og langt mere umiddelbare Forhold til Virkeligheden, altsaa i dens større Forstaaelighed og i dens lettere og mere udbredte Tilgjængelighed for det hele Folk. Aarsagen til at Theatervæsenet hertillands har været unddraget enhver offentlig Understøttelse maa derfor, efter de i denne Sag faldne Udtalelser, fornuftigvis være at søge i Vedkommendes Misbilligelse af de Former, hvorunder Understøttelsen har været søgt, nemlig som ligefremme Bidrag til de enkelte Theatres Drift eller til Byggeforetagender og lignende. Man har nemlig udtalt den Anskuelse, at et Theater maa kunne bæres af egne Kræfter, forudsat at det ikke savner kyndig kunstnerisk Ledelse og en national dramatisk Literatur. Det er i Henhold til denne Anskuelse at jeg, som dramatisk Forfatter og som Leder af et af Hovedstadens Theatre, fremkommer med dette mit underdanigste Andragende. Det bør her formentlig ikke lades uberørt, at dersom det Offentlige, som ovenfor paapeget, stiltiende har godkjendt den dramatiske Kunsts Gyldighed, saa maa det ogsaa være af Interesse at vide de enkelte sceniske Kunstanstalter ledede med den størst mulige Kyndighed og Indsigt, og at dette navnlig gjælder i en Tid som denne, da den nationale dramatiske Kunst her i Landet er i sin Udvikling og da altsaa den Retning, hvori den nu og i den nærmeste Fremtid øves, vil være af væsentlig Indflydelse paa de Former, den engang, som nærmere befæstet, kommer til at antage. Idet jeg vover at formene at jeg ved ti Aars Virksomhed som dramatisk Forfatter, ved ni Aars praktisk Beskjæftigelse med Theatervæsenet, ved de Erfaringer jeg paa en tidligere i samme Øjemed foretagen Rejse har indvundet samt endelig ved de dels paa denne dels ved Forretningsforholde stiftede Bekjendtskaber, maa ansees for at være i Besiddelse af de væsentligste Betingelser for med Nytte at kunne foretage en fornyet Rejse er det at jeg herved ansøger om et Stipendium stort 400 Spdlr. for i en Tid af sex Maaneder i London, Paris, de større tydske Byer, Kjøbenhavn og Stokholm at udvide min Indsigt i den dramatiske Literatur og Kunst. Underdanigst Henr: Ibsen. Jeg maa have Penge idag hvor Du tager dem fra, da jeg er tilsagt til Kongen iaften! Jeg stoler paa at De gjør selv Umuligheder hvis det behøves. – Med 4–5 Sp hjælper jeg mig. Tirsdag middag venskabeligst. Henr: Ibsen ST. Hr. Lieutnant Daae. Følgende Stykker bedes forskrevne fra Kjøbenhavn (endnu idag hvis det paa nogen Maade er muligt) «Et Ægteskab under Richelieu.» «Bajads.» «Et farligt Brev.» «Stegekjælderen» «Han drikker.» Stykkerne maa forlanges udskrevne til Gjennemsyn mod Afskriverhonorar med Forpligtelse til ogsaa at betale Forfatter- eller Oversætterhonorar forsaavidt de blive opførte. venskabeligst Henr: Ibsen NB. Anmod endelig Cronborg om at gjøre al mulig Fortgang. Foruden de øvrige Sager bedes endelig anskaffet: Et trykt Expl: af «Den lille Rødhætte» (2det Oplag) Partitur til «Den lille Rødhætte» afskreven ved det kgl: Theater. Afskrift af «De to Grenaderer», fra det kgl: Theater – venskabeligst Henr: Ibsen ST. Hr. Overretssagfører Gamborg. Til Aftenbladets Redaktion. I en Theateranmeldelse i Deres Blads Lørdagsnummer findes udtalt den Yttring, at en Debutantinde paa det norske Theater ved sin første Optræden røbede «Mangel paa Instruktion baade i Spil og Sang». Dette benægtes; under mig er ingen Debutant optraadt uden tilstrækkelig Forberedelse. En anden Sag er det, at en Begynder viser sig at mangle Routine, og det er denne Mangel Deres Anmelder har forblandet med Mangel paa Instruktion. Naar der endvidere ankes over et «skarpt e i Endestavelserne» og dette betegnes som «en Fejl, der under Instruktionen burde været rettet», saa skal jeg hertil bemærke, for det Første at dette «skarpe» e ikke er skarpt, men betonet; for det Andet at denne Udtale ikke, som Deres Anmelder mener, er nogen ejendommelig Uvane hos den omtalte Begynderinde, men at den tvertimod under en flereaarig Musikundervisning er hende indprentet som Regel i en Sangmethode, der nutildags almindeligt befølges saavel her som i Udlandet; og endelig for det Tredie at da Theatret ikke anerkjender denne Methode, saa er Maneren af mig mangfoldige Gange bleven paatalt og rettet. At imidlertid ingen Begynder ved sin første Optræden kan overholde enhver Rettelse, er en Sandhed, som Deres kritiske Iagttager forhaabentlig er enestaaende om ikke at ville indrømme. Henr. Ibsen. Paa Grund af Krohns Sygdom kan hans Benefice ikke gives paa Mandag. Det foreslaaes derfor at «Mursvendene» gives istedet, og at Beneficen sættes til Fredag. Efter Samraad med Dhr. Gamborg og Holfeldt anmodes Bestyrelsen om i denne Anledning at afgive Møde i Theatret idag Middag Kl: 1. Lørdag Form: ærb: Henr: Ibsen Gamborg møder. Holfeldt møder. Af det norske Theaters Kasse bedes for min Regning udbetalt til Hr: Sagfører Holtermann 7 Sp 3 ʄ, hvorfor herved kvitteres. Christiania den 4 & sol;3. 61. Henr: Ibsen ST. Kassereren for det norske Theater Hr. Lieutenant J. Daae Christiania den 17de Marts 1861. Til Directionen for Christiania Theater. Partituren til «En italiensk Straahat» staar til den ærede Directions Raadighed. Da imidlertid Stykket her er ansat til Opførelse 1ste April (2den Paaskedag), vil adskillige Chorprøver udfordres. Til Brug ved disse maa man betinge sig Partituren tilbageleveret; man skal forresten indrette sig paa den for Afskrivningen mindst forsinkende Maade. ærbødigst Henr: Ibsen ST. Hr: Kammerherre Chr: Holst. Da jeg paa Grund af uforudseede Forretninger ikke er istand til personlig at indfinde mig, tillader jeg mig at fremsende Grev Platens Biografi i den Form, hvori jeg tror den passende maa kunne benyttes; skulde nogen Unøiagtighed have indsneget sig, skal saadant blive rettet i Correkturen. Christiania den 27de Marts 1861. ærbødigst Henr: Ibsen Pigen Johanne har jeg nu faaet opspurgt, hun er Gangkone paa Rigshospitalet og møder efter Tilsigelse. Gaar det an, saa vær saa god at underrette mit Bud om Tiden, han vil da sørge for at hun indfinder sig. Chr: 6 & sol;6. 61. venskabeligst Henr: Ibsen ST. Hr. Overretssagfører Heffermehl. Christiania den 18de Juli 1861. S. T. Hr: Musikus Udby Trondhjem. Indlagt tager jeg mig den Frihed at sende Dem de første Scener af en Operatext med Forespørgsel om hvorvidt De skulde være villig til at komponere Musiken. Da Deres Navn som Komponist har en bedre Klang end nogen Andens hertillands vilde det være mig en Ære og en sikker Borgen for Stykkets Lykke ifald De vilde indgaa herpaa. Jeg venter med Længsel nogle Linjer fra Dem i denne Sag. Resten af Manuscriptet kan snart sendes. ærbødigst Henr: Ibsen Undertegnede samtykker herved i, at den af Exam. jur. Holtermann til idag berammede Execution afholdes paa Byfogedcontoret. Som Udlæg tillader jeg mig at opgive: En Mahogny Sovesopha, et stort Spisebord med Udtræk, 18 Sølvspiseskeer, 6 Stole med Rørsæder, samt 2 Senge i fuld Stand og 12 Sølvtheskeer. – Chr. 25 & sol;7 61. Ærb. H. Ibsen. Til Christiania Byfogedcontor. Til Hr: Nyblinn bedes leveret 4 Amfitheaterbilletter paa Mellemregningen Chr. 3 & sol;3. 62. Henr: Ibsen S T. Hr. Wickstrøm. Christiania den 14de Marts 1862. Til det akademiske Collegium! Herved tillader jeg mig ærbødigst at ansøge det høje Collegium om, af de til videnskabelige Rejser i Norge bevilgede Midler, at maatte erholde et Stipendium, stort 120 Sp., for i et Tidsrum af 2 Sommermaaneder at foretage en Rejse i det ydre Hardanger samt i Distrikterne omkring Sognefjorden, videre nordover til Molde og tilbage gjennem Romsdalen, i det Øjemed at samle og optegne, hvad der af Folkeviser samt af ældre og yngre Sagn endnu maatte være at forefinde. Nogen mere detaljeret Rejseplan vil det paa Forhaand være umuligt at fremlægge, da de paa ethvert Sted under Rejsen indvundne Oplysninger og Erfaringer naturligvis maa komme til at øve overvejende Indflydelse paa den videre Fortsættelse af Undersøgelsernes Retning. Min Agt er det imidlertid, saafremt mit Andragende indvilges, fornemmelig at undersøge de ydre Sødistrikter, der, i det af mig antydede Øjemed, hidindtil mindst har været paaagtede. Ærbødigst Henr: Ibsen. Hvis De, ifølge givet Tilsagn, har truffet nogen af Theaterkommitteens Medlemmer eller maatte være villig til at handle paa egen Haand, beviser De mig den største Tjeneste, der for Tiden kan vises mig, ved med Budet at lade mig faa hvad der af de indkomne Penge kan udbetales paa min Part. For forrige Aars Skatter (Beløb 11–12 Sp) har man udpantet og jeg trues idag med Afhentning af Effekterne. Dette er dog mere end haardt, naar jeg har en saa stor Rest af min surterhvervede Aarsløn udestaaende, og jeg stoler derfor paa Dem, som den Eneste, til hvem jeg kan henvende mig. Kr: 14 & sol;5. 62. Deres meget forbundne Henr: Ibsen ST. Hr. Ingeniørkaptejn Klingenberg. Som Svar paa Deres ærede Skrivelse maa jeg herved anmode Dem om at lade Abelsteds Husleje henstaa i en Uges Tid; der vil blive draget Omsorg for at Deres Tilgodehavende bliver afholdt af hans Anpart i de derefter givne Sommerforestillinger forsaavidt Kassererens Garanti ikke inden den Tid er præsteret. 19 & sol;5. 62. ærb: Henr: Ibsen Hr. Cand: Wergeland. Til Hr Sagfører Nandrup. Jeg anholder herved om Deres Samtykke til at den af Dem hos mig forlangte Execution maa blive holdt paa Christiania Fogedcontor og anviser jeg til Udlæg mit i vedlagte Fortegnelse specificerede Løsøre og ligesaa hvad der ved tidligere Forretninger maatte være udlagt, forsaavidt noget i Fortegnelsen maatte være udeglemt. Christiania 24 Mai 1862 Ærb: Henr. Ibsen. Christiania den 18de Juni 1862. S. T. Hr: Civildommer Lambrechts. Som Svar paa Deres ærede Skrivelse tillader jeg mig herved at anføre, at den til Omordning af Theatrets fremtidige oekonomiske Forholde udarbejdede Plan, ikke har været mig forelagt, og at alt, hvad der fra Theaterbestyrelsens Side herom er kommet til min Kundskab, indskrænker sig til et Par Ord, som Bestyrelsens Formand i Forbigaaende og under en Forestilling lod falde. Da jeg imidlertid forudsætter at den udarbejdede Plan hidrører fra eller ialfald er godkjendt af den valgte Komité, og saaledes maa ansees for at have, saavidt muligt, rammet alles Tarv, saa erklærer jeg mig herved villig at indgaa paa de Betingelser, der i Planen angaar den artistiske Direktør. Ved et Tilfælde havde jeg for nogle Dage siden Anledning til i Hast at løbe Papiret igjennem og blev derved blandt andet opmærksom paa et Par Punkter, som jeg herved tager mig den Frihed at berøre: a) Ansér Bestyrelsen sig, naar Personalet lønnes med en vis tilsikkret Procentdél af Indtægten, berettiget til, uden dets Samtykke, at forøge Medlemmernes Antal? b.) Skal Theaterkassen eller Skuespillerpersonalet til forholdsvis Fordeling nyde godt af den eller de Gager, som ved en eller flere af de paa Listen nu opførte Personers mulige Afgang engang i Tiden maatte blive ledige derved at ingen nye antages i de Fratrædendes Sted? Disse Spørgsmaal vil formentlig hvert Aar faa praktisk Betydning og jeg tillader mig derfor ærbødigst at foreslaa en klar og bestemt Udtalelse i Forvejen, helst i Form af en Protokoltilførsel. c.) Det foreslaaes at det Overskud, der muligens maatte falde paa en eller flere af de enkeltvis opførte Kontoer, saasom til Dekorationer, Garderobe, Bøger o.s.v, tilstaaes samtlige ved Theatret i artistisk Øjemed ansatte Personer (om man saa vil, med Undtagelse af den artistiske Direktør) til Fordeling efter Gageringsforholdet, – dog saaledes, at herved intet Hensyn tages til det eller de midlertidige Overskud, der i enkelte Maaneder maatte fremkomme, men alene til det, der viser sig som endeligt Resultat ved Spilleaarets Slutning. eller: at dette samme Overskud skal (kan) anvendes til Forøgelse af andre under Theatrets kunstneriske Drift henhørende Kontoer, – altsaa ikke til yderligere Afbetaling paa dets Gjæld. I dette Tilfælde maatte Bestemmelsen gjælde maanedsvis, eftersom Theatret i modsat Fald først i næste Sæson kom til at drage Nytte af hvad der i enkelte Retninger maatte være besparet. Disse ere de Punkter, som jeg, da jeg om nogle Dage skal tiltræde min Stipendierejse, herved tillader mig at foreslaa nærmere bestemte; mod enkelte andre Arrangements, saasom Procentforholdet paa de forskjellige Udgiftsposter, m.m. kunde der muligens være adskilligt at indvende, men en Bestyrelse, der besidder Personalets Tillid, vil have let for bagefter at faa deslige Ting ordnede. ærbødigst Henr: Ibsen Mod denne min Anvisning vil Hr. Toldkasserer Tønsberg behage at udbetale til Hr. Sagfører Nandrup mit Honorar for den udkommende Samling af norske Folkesagn circa 160 Sp. Christiania den 12 & sol;8. 62. Henr: Ibsen NB: Halvdelen om en Maaned Resten naar Trykningen er færdig. Hvis Hr: Kammerherren kan bruge indlagte Linier vil det være mig meget kjært. med Høiagtelse ærbødigst Henr: Ibsen Da jeg har bragt i Erfaring at Enkelte tillægger mig Forfatterskabet af Morgenbladets Onsdagsartikel om «Theaterkrisen», saa oplyses herved at nævnte Artikel i Et og Alt er mig uvedkommende. Henr. Ibsen. Christiania den 8de Januar 1863.– Vedlagt følger et Exemplar af mit nye Skuespil «Kjærlighedens Komedie», som jeg herved indleverer til Trondhjems Theater med Forespørgsel om hvorvidt Direktionen er villig til at antage Stykket til Opførelse mod et Forfatterhonorar af 60 (sexti) Sp, der bliver at udbetale umiddelbart efter første Forestilling. Antages Stykket, skal den til samme hersteds komponerede og arrangerede Musik uden yderligere Udgift for Theatret blive Direktionen tilstillet. Det bemærkes at Stykket om kort Tid kommer til Opførelse paa Christiania Theater og muligens ogsaa paa det norske. Idet jeg forventer den ærede Direktions Svar tegner jeg mig ærbødigst Henr: Ibsen. Til Direktionen for Theatret i Trondhjem. Christiania den 6te Marts 1863. Til det akademiske Collegium! Idet jeg herved ærbødigst indberetter til det høje Collegium, at det mig i forrige Aar tildelte Stipendium er benyttet i Overensstemmelse med den af mig derom i sin Tid indgivne Ansøgning, tillader jeg mig at bemærke, at Grunden til, at den mig paahvilende Indberetning ikke tidligere er afgiven, er at jeg strax efter min Tilbagekomst afsluttede Kontrakt med en af Byens Forlæggere om Udgivelsen af en Samling norske Folkesagn, der var bestemt til allerede i Vinterens Løb at skulle udkomme, og hvoraf Udbyttet af min Rejse tydeligst vilde fremgaa. Omstændighederne har imidlertid hindret Værkets Udgivelse, og jeg tillader mig derfor herved, indtil denne vil kunne finde Sted, ærbødigst at meddele, at det paa min Rejse, væsentlig i Nordfjord og Søndmør, er lykkedes mig at faa optegnet 70–80 forskjellige og hidtil utrykte Folkesagn, hvoraf flere Prøver har været trykte i «Illustr. Nyhedsblad». Af Folkeviser og Eventyr har jeg ogsaa forefundet en Del, men for det meste kun Varianter af, hvad der allerede er kjendt fra Landstads eller Moes og Asbjørnsens respektive Samlinger. Min under Arbejde værende Sagnsamling vil, saasnart den udkommer, blive det høje Collegium tilstillet. Ærbødigst Henr: Ibsen. Christiania den 6te Marts 1863. Til det akademiske Collegium! Undertegnede ansøger herved ærbødigst det høje Collegium om, af Fondet for videnskabelige Rejser i Norge at maatte bevilges et Stipendium, stort 120 (et hundrede og tyve) Spd., for i et Tidsrum af to Maaneder i indeværende Aars Sommer at foretage en Rejse i de trondhjemske Fjord- og Sødistrikter samt om muligt i det nordlandske, i det Øjemed at fortsætte den af mig i forrige Aar med naadigst bevilget Stipendium paabegyndte Indsamling af Sagn og Folkeviser. Det efter Omstændighederne ikke ringe Udbytte af min første Rejse, paa hvilken det lykkedes mig, navnlig i Nordfjord og Søndmør, at faa optegnet 70–80 forskjellige og hidtil utrykte Folkesagn, i Forbindelse med de i mangehaande Retninger indvundne Erfaringer, lader mig haabe, at Undersøgelser i de denne Gang tilsigtede Landsdele vil kunne foretages med Nytte. Jeg tillader mig derhos ærbødigst at gjøre opmærksom paa, at jeg isommer, strax efter Tilbagekomsten fra min dengang foretagne Rejse, afsluttede Kontrakt med en af Byens Forlæggere om Udgivelsen af en, saavidt muligt, fuldstændig Samling af norske Folkesagn, væsentlig beregnet paa at skulle være en Folkebog, og hvortil der formentlig maa siges at være Trang, da A. Fayes Samling, den eneste, der gives hertillands, næppe kan ansees for at tilfredsstille Tidens Krav og ialfald staar langt tilbage for, hvad man i Nabolandene i denne Retning allerede i lang Tid har besiddet. Dette Arbejde, hvormed jeg i Løpet af Vinteren stadig har beskjæftiget mig, er nu temmelig langt fremskredet, men under Syslen dermed er det mere og mere blevet mig klart, at det endnu foreliggende Materiale langtfra er tilstrækkeligt til at frembringe et Arbejde af nogenlunde Fuldstændighed, og at derfor Værkets Udgivelse vil være afhængig af, hvorvidt det høje Collegium, ved at indstille dette mit Andragende til Indvilgelse, maatte sætte mig istand til at udfylde en væsentlig Række af for Tiden stedfindende Lakuner i Stoffet. Rejsen havde jeg tænkt at foretage fra Opdal gjennem Sundalen, derfra udigjennem Fjorden og videre nordigjennem Nordmør; men nogen detaljeret Rejseplan for Rejsen, i det her tilsigtede Øjemed, vil det paa Forhaand være umuligt at opstille, eftersom Oplysninger, erhvervede under selve Rejsen, hyppigen og nødvendigvis maa komme til at øve en afgjørende Indflydelse paa dens videre Fortsættelse. Hvad Beløbets Størrelse angaar, vover jeg ærbødigst at bemærke, at det formentlig er sat saa lavt som muligt, naar der hensees til, at Ruten, saaledes som den ifølge Øjemedet nødvendigvis for den største Del maa lægges, gjør det fornødent at benytte Baadskyds efter Akkord, hvorved Omkostningerne i ikke ringe Grad forøges. Ærbødigst Henr: Ibsen. Christiania den 10de Marts 1863. Til Kongen. Henrik Ibsen ansøger underdanigst om at der for det nu forsamlede Storthing maa fremsættes en kongelig Proposition, gaaende ud paa at der af Statskassen bevilges Ansøgeren en aarlig Gage, stor 400 (fire Hundrede) Species, for derved at sætte ham istand til at fortsætte sin literære Virksomhed. Som Begrundelse for dette mit underdanigste Andragende tillader jeg mig at meddele en kort Oversigt over mit Liv og min literære Virksomhed. Jeg er født i Skien den 20de Marts 1828, og da mine Forældre vare uformuende nødtes jeg allerede fra mit 15de Aar til at sørge for mig selv. Jeg erholdt Ansættelse først som Lærling og senere som Medhjælper paa Grimstads Apothek, i hvilken Stilling jeg forblev indtil Slutningen af 1849, og anvendte al den Tid, der levnedes mig fra mine Forretninger, til at forberede mig til Examen artium, som jeg underkastede mig i Sommeren 1850. Allerede dengang havde jeg, foruden nogle mindre Digte, som offentliggjordes i Christianiaposten, skrevet og udgivet i Trykken «Catilina», versificeret Drama i 3 Akter, hvilket Arbejde af flere Anmeldere, og navnlig i Langes «Tidsskrift for Videnskab og Literatur», gjordes til Gjenstand for meget fordelagtig Omtale. Mit derpaa følgende større Arbejde var «Kjæmpehøjen», dramatisk Digtning i 1 Akt, der i September s. A: bragtes til Opførelse paa Christiania Theater, og som ligeledes modtoges med Velvilje af den offentlige Kritik. Mod Slutningen af Aaret 1851 erholdt jeg Ansættelse ved det Aaret iforvejen oprettede norske Theater i Bergen, først som fast lønnet Theaterforfatter og derpaa tillige som Instruktør. I Sommeren 1852 foretog jeg paa Theatrets Bekostning en Rejse til Kjøbenhavn og flere større tydske Steder, væsentligst i det Øjemed at studere Kunst og Literatur, og medbragte fra denne Rejse et nyt Skuespil i 3 Akter, betitlet «Sancthansnatten», der senere bragtes til Opførelse, men som endnu henligger utrykt. I 1854 skrev jeg «Fru Inger til Østerraad», historisk Drama i 5 Akter, opført oftere og paa forskjellige Steder samt udgivet i Christiania. «Gildet paa Solhoug», Drama i 3 Akter, der digtedes i 1855, er ligesaa med meget Bifald opført paa alle Landets Theatre, i Kjøbenhavn, og paa det kongelige Theater i Stokholm, hvor det valgtes til Feststykke ved Højtideligholdelsen af 4de November 1857. «Hærmændene paa Helgeland», Skuespil i 4 Akter, udkom i 1858 og har været gjort til Gjenstand for en Mængde omfattende og for Stykket mere end almindelig fordelagtige Anmeldelser saavel hertillands, som i Danmark og Sverige; ogsaa dette Arbejde har været opført paa samtlige Theatre i Riget. Iaar har jeg udgivet et Lystspil i tre Akter paa rimede Vers, betitlet «Kjærlighedens Komedie» og forøvrigt under min hele literære Virketid en hel Del mindre Digte, hvoraf en samlet Udgave fortiden forberedes. Min Post ved Bergens Theater frasagde jeg mig i 1857 og modtog umiddelbart derpaa Ansættelse som artistisk Direktør ved den herværende norske Scene, i hvilken Stilling jeg forblev indtil Theatret i afvigte Sommer opløstes og overgaves til Skifterettens Behandling. Fra første Januar d. A. er jeg midlertidig ansat som æsthetisk Konsulent ved Christiania Theater. I 1858 indgik jeg Ægteskab med en Datter af afdøde Provst Thoresen i Bergen og har i dette Ægteskab et Barn. Min Løn ved Bergens Theater udgjorde 300 Spd. aarlig og jeg nødedes til at forlade Stedet med Gjæld. Min Ansættelse ved Christiania norske Theater medførte en gjennemsnitlig aarlig Indtægt af omtrent 600 Spd., men Theatrets Overleverelse til Skifteretten paaførte mig et Tab af over 150 Spd. samtidigt med at jeg derved sattes ud af al fast Virksomhed. Ved Christiania Theater lønnes jeg med en nominel Gage af 25 Spd. maanedlig, men Udbetalingen af det fulde Beløb forudsætter en større Indtægt for Theatret, end den, der i indeværende Vinter har kunnet opnaaes. At leve udelukkende eller blot væsentligt af literær Virksomhed hertillands, er en Umulighed. Mit bedst lønnede Arbejde, «Hærmændene paa Helgeland», der optog min Tid i henved et Aar, indbragte mig ialt 227 Spd. Under disse Omstændigheder har jeg paadraget mig en Gjæld af henved 500 Spd. og da jeg hidindtil ikke har skimtet nogen Udsigt til forbedrede Livsvilkaar hertillands, har jeg seet mig nødt til at træffe de fornødne foreløbige Skridt for til Vaaren at kunne udvandre til Danmark. At forlade mit Fædreland og opgive en Virksomhed, som jeg hidtil har betragtet og fremdeles betragter som min egentlige Livsgjerning, er imidlertid et Skridt, der falder mig usigelig tungt, og det er for om muligt at undgaa det at jeg nu forsøger det sidste Middel, idet jeg underdanigst andrager om, at der for det nu forsamlede Storthing maa fremsættes kongelig Proposition om at der af Statskassen bevilges mig en aarlig Gage, stor 400 Spd., hvorved jeg kan sættes istand til at fortsætte en Virksomhed i Literaturens Tjeneste, som jeg har Grund til at tro at Almenheden ikke ønsker afbrudt. Underdanigst Henrik Ibsen. Christiania den 27de Mai 1863. Til Kongen! Henrik Ibsen ansøger underdanigst om, af Fondet til Videnskabsmænds og Kunstneres Rejser i Udlandet, at maatte bevilges et Stipendium, stort 600 (sex hundrede) Spd. for under et Aars Ophold væsentligst i Rom og Paris at studere Kunst, Kunsthistorie og Skjønliteratur. I et i indeværende Aar indgivet underdanigst Andragende, gaaende ud paa at der, i Lighed med hvad der for en anden norsk Forfatters Vedkommende var skeet, maatte blive fremsat kongelig Proposition til det nu forsamlede Storthing om at bevilge mig en aarlig Gage af Statskassen, har jeg givet en Udsigt over min snart trettenaarige Forfattervirksomhed og over mine Livsvilkaar forøvrigt, hvilken Fremstilling jeg vover at paaberaabe mig til Støtte for denne min fornyede underdanigste Henvendelse til Deres Majestæt. De mange og store Vanskeligheder, en Forfatter hertillands har at kjæmpe med, forøges i en end yderligere Grad ved den næsten fuldstændige Mangel paa Anledning til at erhverve det Grundlag af alsidig Uddannelse, der ellers overalt ansees som en nødvendig Betingelse for med Held og størst muligt Udbytte at virke paa den Bane, hvortil jeg tror mig kaldet. Idet jeg vover at bemærke at Rejsestipendier af lignende Art allerede har, med Undtagelse af mig, været tilstaaet samtlige norske Forfattere, der har gjort den literære Production til deres udelukkende Livsgjerning, er det derfor at jeg herved underdanigst ansøger om at der af Fondet til Videnskabsmænds og Kunstneres Rejser i Udlandet maa blive mig bevilget et Stipendium, stort sex Hundrede Spdlr. for under et Aars Ophold væsentligst i Rom og Paris at studere Kunst, Kunsthistorie og Literatur. Underdanigst Henrik Ibsen. Christiania den 24de Juni 1863. Min kjære Ven! Netop i denne Time er det 8 Dage siden Afskeden gik for sig, og Gud ske Lov jeg bærer endnu Feststemningen i mig og haaber at jeg endnu længe skal beholde den. Hjertelig Tak til Dig og din velsignede Hustru for al den usigelige Venlighed og Godhed, I har vist mig. Festen deroppe og de mange kjære uforglemmelige Mennesker, jeg traf sammen med, virker paa mig som en velgjørende Kirkegang og jeg haaber fuldt og vist at den Stemning ikke skal udslettes; alle vare saa gode mod mig i Bergen; det er ikke saa her, hvor der gives mange, som søger at smærte og saare mig ved hver Anledning. Dette stærke løftende Indtryk, dette at man ligesom føler sig forædlet og forbedret i alle sine Tanker, tror jeg er fælles for alle Gjæster ved Sangerfesten, og der maatte isandhed ogsaa findes meget Haardt og Ondt i den Sjæl, som skulde kunne holde et saadant Indtryk borte fra sig. Heri ligger maaske den dybest velgjørende Virkning af Festen. – Dit Telegram modtog jeg ved Afreisen fra Stavanger og takker Dig ogsaa for denne din venlige Opmærksomhed. Om Hjemreisen vil jeg ikke her videre fortælle, jeg haaber snart at skulle gjøre det i et af vore Blade. Lev derfor vel og lad mig høre fra Dig. Hils alle dem, som vi kom sammen med deroppe, Chr. Grans, W: Mohrs, dine Brødre, Blytt – kort allesammen! Kommer Jakob v. d. L. herind saa vil vi holde en Erindringsfest sammen vi to. Dig og din kjære Hustru opgiver jeg heller ikke Haabet om at gjensee og sender eder imidlertid de hjerteligste og oprigtigste Hilsener. Glem ikke eders taknemmeligt hengivne Henr: Ibsen. Christiania 10 & sol;8. 63. Hr: Clemens Petersen. Jeg kan aldrig komme af med Brevskrivning, navnlig fordi jeg har en Mistanke om at man paa mit Forfatterskab i denne Retning med adskillig Grund kan anvende den Charakteristik, hvormed De, som det forekommer mig temmelig haardt, betegner min Prosa ialmindelighed; alligevel maa jeg dog tilskrive Dem etpar Linjer for oprigtigt og hjerteligt at takke for Deres Anmeldelse af min Bog. Jeg takker Dem baade for hvad jeg kan være enig med Dem i (hvilket ikke blot og bart er de for mig smigrende Partier af Kritiken) og for hvad jeg, naar jeg engang bliver saa heldig personlig at træffe Dem, ialfald vil forsøge at disputere om. Navnlig takker jeg Dem fordi jeg seer at De dog igrunden ikke har saameget imod mig, som jeg hidindtil instinktmæssig har indbildt mig; dette har for mig en Vægt, som maaske ikke vil være let at gjøre Dem indlysende, der ikke kjender til i hvilken forfærdelig Grad jeg gaar sjæleligt allene heroppe. Mine «Venners» Opfatning af mig gjør mig forresten ingen Skade; jeg seer, angaaende mig selv, i ethvert Punkt klarere end alle mine Venner – og dette sandelig ikke til min Fordel. – Jeg skriver nu paa et historisk Skuespil i 5 Akter, – men i Prosa, jeg kan ikke skrive det i Vers. – De gjør mig lidt Uret naar De antyder at jeg har forsøgt paa at ville ligne Bjørnson; «Fru Inger til Østeraad» og «Hærmændene paa Helgeland» er skrevne forinden B: endnu havde digtet en Linje. (NB: det er muligt at «Mellem Slagene» var til paa den Tid jeg skrev «Hærmændene» men kom ikke og kunde ikke komme mig for Øje). – Hvad «Kjærlighedens Komedie» angaar, saa kan jeg forsikkre Dem, at har det nogensinde været en Nødvendighed for en Forfatter at skille sig af med en Stemning og et Stof, saa var det Tilfældet da jeg gik ivej med dette Arbejde. – Deres venlige Raad at indsende «Fru Inger» til det kgl: Theater skal jeg følge; gid jeg blot maatte gribe Tingen paa den rette Maade og at den maatte lykkes. Disse Linjer til Tak har det været mig en Trang at sende Dem idet jeg varmt og levende føler at De har gjort en god Gjerning mod mig ved ikke at lægge min Bog tilside i Taushed. Deres forbundne Henr: Ibsen Christiania den 8de October 1863. Undertegnede andrager herved ærbødigst om at maatte erholde Udbetalingsordre paa 100 (et hundrede) Spd af det mig tilstaaede udenlandske Reisestipendium, da min Familie, grundet paa min forestaaende Afreise, maa afgaa med første Dampskib til Kjøbenhavn. ærbødigst Henr: Ibsen Til Den kongelige norske Regjerings Departement for Kirke og Undervisningsvæsenet. Christiania den 26de October 1863. – Til Chefen for det Kongelige danske Theater, Hans Excellence, Herr Geheimeconferentsraad Tillisch, Ridder af Elefantordenen, p: pl: Vedlagt giver jeg mig den Ære at tilstille Deres Excellence et Exemplar af mit nye historiske Skuespil «Kongs-Emnerne», med ærbødigst Andragende om at Stykket maa blive antaget til Opførelse paa det Kongelige danske Theater. ærbødigst Henrik Ibsen Christiania den 27de October 1863. Undertegnede andrager herved ærbødigst om at maatte erholde Udbetalingsordre paa Restbeløbet (300 Spd) af det mig tilstaaede udenlandske Reisestipendium, da det er min Agt i Løbet af de første Uger at afgaa med Dampskibet til Hamburg. ærbødigst Henrik Ibsen Til Den Kongelige norske Regjerings Departement for Kirke- og Undervisnings-Væsenet Hr: Regjeringsadvokat Dunker. Jeg tillader mig herved at underrette Hr: Advokaten om at min Erklæring over Hr: Bjørnsons Forslag er tilstillet Theaterdirektionens Formand. Christiania den 7de Marts 1864. ærbødigst Henr: Ibsen Kjøbenhavn den 17de April 1864. Hr: Regjeringsadvokat Dunker. Jeg tillader mig herved at aflægge min hjerteligste Tak for den modtagne Remisse. Paa Onsdag afrejser jeg herfra til Lübeck og videre til Triest. Jeg har havt megen Glæde og Nytte af mit Ophold hernede; saasnart jeg er kommen til Rom paabegynder jeg et nyt femakts Drama, som jeg haaber at faa færdigt i Løbet af Sommeren. Theaterforholdene haaber jeg har ordnet sig til den Tid og kunde Saisonen aabnes med mit nye Arbejd vilde det glæde mig meget. Deres taknemmeligst forbundne Henr: Ibsen Rom den 22de Juni 1864.– Hr: Regjeringsadvokat Dunker. Den 12te Mai, altsaa Dagen efter at jeg havde afsendt mit Telegram fra Triest, modtog jeg Deres Brev samt Anvisning fra Hr: Hefty, for hvilke begge Dele jeg hjerteligst takker Dem. I Venedig har jeg opholdt mig en Maaned og levet mig ind i al den vidunderlige Herlighed, som det faldt mig tungt at rive mig løs fra; i Milano har jeg kun opholdt mig et Par Dage og i Genua ligesaa; hertil ankom jeg den 18de, leiede mig et lidet Værelse for 14 Dage og lever nu midt oppe i Skandinavernes Kreds. Alle raader mig til at tage paa Landet i de hedeste Sommermaaneder og det er ogsaa mit eget Ønske, ikke saameget af Frygt for den usunde Luft her i Rom som fordi jeg tiltrænger Fred til Udførelsen af mit nye dramatiske Arbejde. Af Rom har jeg endnu ikke seet meget men har dog modtaget bestemt Indtryk af at her kunde man leve og virke med en Følelse af aandelig Frihed som maaske intet andet Sted. – Ved Maanedens Udgang vil jeg være omtrent blottet for Penge; jeg er bange for at De skal synes jeg bruger formange; men det er Befordringsudgifterne og Ophold paa Hoteller som sluger det meste; her i Rom vil jeg, efter min Erfaring fra Venedig og Berlin, hvor jeg naturligvis ogsaa boede privat, kunne leve for 30 Spd maanedlig eller for 100 Spd i 3 Maaneder. Jeg tager mig den Frihed at anmode om at den forventede Vexel eller Anvisning om muligt maa komme til at lyde paa Francs da man hernede skjelden har Brug for nordeuropæiske Myntsorter og jeg derfor paa en saadan vilde komme til at lide et større eller mindre Courstab; ligeledes tør jeg maaske anmode om at Brevet maa blive adresseret til Konsul Bravo, hvorved det hurtigst og sikkrest vil komme mig ihænde. Om Anliggenderne hjemme hører jeg saagodtsom Intet da her ingen norske Aviser findes; de politiske Forholde har været mig en bitter Sorg, jeg kan ikke noksom takke for den Befrielse jeg følte ved at læse Deres Tale ved 17de Maifesten. – Theatersagerne ere nu forhaabentlig ordnede; jeg tør maaske bede Dem bringe Bjørnson min Hilsen. Deres taknemmeligt hengivne Henr: Ibsen Herved bemyndiges Hr: Cand: jur: Herman Thoresen til paa mine Vegne at modtage og kvittere for Restbeløbet (to hundrede Spd) af det mig af den norske Regjering bevilgede Rejsestipendium. Rom den 18de Juli 1864. Henr: Ibsen Rom den 16de September 1864. Kjære Bjørnson! Dietrichson har vist mig dit Brev; at Du, dengang Du skrev det, i Slutningen af August, endnu ikke var vidende om mit Svar paa Theaterdirektionens Tilbud, var mig meget paafaldende, men at Du et eneste Øjeblik har kunnet være i Uvished om hvilket Svar der for mig stod som det eneste, der kunde gives, var mig noget mere end paafaldende. Raad, af den Beskaffenhed, som Du forudsætter, har ganske rigtigt været mig givne, men havde jeg kunnet tænke mig Muligheden af at Du gjennem Theaterforhandlingernes Gang i den sidste Tid havde været i Tvivl om paa hvilket Punkt Du egentlig havde mig, saa havde jeg, samtidig med mit Brev til Theaterdirectionen, underrettet Dig om Beskaffenheden af mit Svar, thi jeg kan godt forestille mig at en saadan Tvivl ialfald ikke kunde være til Gavn for Sagens Gang i nogen Henseende; men, som sagt, det faldt mig aldrig ind at en saadan Tvivl kunde opstaa. – I Midten af Juli (dateret 16de) tilskrev Richard Petersen mig, underrettede mig om at Underhandlingerne med Dig var gaaet overstyr og tilbød mig paa Theaterdirektionens Vegne Posten som artistisk Direktør, eller rettere, han forsøgte at gjøre gjældende at nu, da Du ikke vilde, saa maatte jeg overtage Posten. Af nogle udklippede Morgenbladsspalter, som fulgte indlagt i Brevet, erfarede jeg Sagens ydre Stilling for Øjeblikket. Da jeg just i den Tid opholdt mig ude i Genzano, kom Skrivelsen mig noget sent ihænde; men saasnart jeg havde modtaget den, gav jeg uden Betænkning mit Svar. Jeg afslog Tilbudet, afslog det definitivt, uden Forbehold, og uden at aabne nogen Mulighed for at forandrede Omstændigheder skulde kunne fremkalde nogen anden Beslutning fra min Side. Aldrig, hverken da eller siden, har det et Øjeblik kunnet falde mig ind at der for mig var noget andet Svar at give end et, som indeholdt et fuldstændigt Afslag. Kjære Bjørnson, Du ser altsaa at Du i dette Punct har gjort mig Uret ved at nære en Mistro, som den, der fremgaar af dit Brev til Dietrikson. Jeg vil imidlertid ikke nægte at jeg kan forklare mig denne Mistro, og at jeg lægger Skylden derfor ikke saa meget paa Dig som paa mig selv. Jeg ved at jeg har den Mangel ikke at kunne komme tæt og inderligt nær til de Folk, for hvem Fordringen er at skulle give sig hen aabent og helt ud; jeg har noget af det Samme som Skalden i Kongsemnerne, jeg kan aldrig komme mig ret for at klæde mig helt af, jeg har en Følelse af at jeg til min Raadighed i personlige Forholde kun har et falskt Udtryk for det, som jeg bærer allerinderst, og som egentlig er mig selv, derfor foretrækker jeg at lukke det inde og derfor er det at vi stundom har staaet ligesom observerende hinanden paa Afstand. Men dette maa Du selv have indseet, eller ialfald noget lignende, det er umuligt andet, thi ellers vilde Du ikke have kunnet bevare et saa rigt og varmt Vennehjerte for mig. – At man hjemme saa længe har holdt Dig i Uvidenhed om mit Svar kan jeg ikke forklare mig Grunden til, eller rettere, jeg foretrækker, ikke at forsøge paa at klargjøre mig den; og hermed nok om denne Historie. – Tag nu min Tak for al den Skjønhed jeg har inddrukket paa min Rejse, Du kan tro den har gjort mig godt. Navnlig er her i Rom meget Nyt gaaet op for mig; men Antiken kan jeg endnu ikke komme tilrette med, jeg forstaar ikke egentlig dens Sammenhæng med vor Tid, jeg savner Illusionen og fremfor alt det personlige og individuelle Udtryk saavel i Kunstværket som hos Kunstneren og jeg kan ikke hjælpe for at jeg, ialfald endnu, ofte kun ser Vedtægter der, hvor Andre paastaar at der findes Love; det forekommer mig som om de antike plastiske Værker, ligesom vore Kjæmpeviser, mere ere forfærdigede af den Samtid hvori de bleve til, end af denne eller hin Mester; men derfor forekommer det mig ogsaa at saamange af vore moderne Billedhuggere griber tilbunds fejl naar de i vore Dage fortfarer med at digte Kjæmpeviser i Ler og Marmor. Michel Angelo, Bernini og hans Skole forstaar jeg bedre; de Karle havde Mod til at gjøre en Galskab engang imellem. Arkitekturen har grebet mig mere, men hverken den antike eller dens senere Affødninger tiltaler mig dog saa meget som Gothiken; for mig staar Kirken i Milano som det mest Overvældende jeg paa dette Feldt kan tænke mig; den Mand der har kunnet undfange Planen til et saadant Værk, han maatte kunnet falde paa i sine Fritimer at gjøre en Maane og kaste den ud i Himmelrummet. Meget af hvad jeg her løseligt har antydet vil Du vistnok ikke billige; men jeg tror at det hænger sammen med mit Standpunkt idetheletaget og at min Kunstopfatning vil udvikle sig med dette. Her i Rom er der en velsignet Fred til at skrive i; fortiden arbejder jeg paa et større Digt og har i Forberedelse en Tragedie «Julianus Apostata», et Arbejde, som jeg omfatter med en ubændig Glæde og som jeg vist tror skal lykkes mig; til Vaaren eller ialfald udpaa Sommeren haaber jeg at have begge Dele færdige. Udpaa Høsten kommer min Kone og min lille Gut herned; jeg haaber at Du billiger dette Arrangement. Hvad de ydre Motiver dertil angaar saa skal jeg kun bemærke at det vil falde billigere naar vi lever sammen end naar jeg, som hidindtil, maa holde Husholdning i Kjøbenhavn; hertil kommer at Dietrichson til Nytaar forlader Rom og at jeg kommer til at overtage hans Post hvorved jeg har fri Bolig med Tilbehør og endda lidt Gage til; for 400 Spd idethele kan jeg leve et Aar i Rom. Rejsepenge til min Kone besørger min Svoger i Christiania af Restbeløbet af mit Stipendium; og efter Overslaget vil hun komme til at rejse billigt idet hun faar Rejsefølge med en Dame fra Kjøbenhavn, der tidligere har været her og som har Øvelse i at rejse billigt. – Til October Maaneds Begyndelse tiltrænger jeg Penge, hvilket jeg af dit Brev ser at Du er forberedt paa og som jeg derfor beder Dig om godhedsfuldt at besørge mig tilsendt til den Tid. – Jeg gratulerer til den for mig ganske uventede Forøgelse af din Familie og beder Dig hilse din Kone mangfoldige Gange. Advokat Dunker beder jeg Dig ligeledes bringe min bedste Hilsen og anmoder Dig om at vise ham mit Brev, da det, jeg her har sagt til Dig, i det Store og væsentlige ogsaa gjælder ham og da jeg vel tør formode at han angaaende mit Forhold til Theateranliggendet har tænkt sig de samme Muligheder som Du. Hvergang han har sendt mig Penge har han tilskrevet mig nogle hjertelige Ord og jeg skal aldrig glemme at erindre med Taknemmelighed den rene og humane Følelse, som, uagtet jeg skylder ham saa Meget, dog aldrig har tilladt ham med et Ord at antyde at han betragter mig som sin Ejendom paa Rejsen eller at meddele mig detaillerte Instruxer i nogen Henseende. Herfor skal jeg være jer Begge dobbelt erkjendtlig, baade fordi I har hjulpet mig godt og fordi I har hjulpet mig smukt og skaansomt. – Du fejler naar Du tror af mit Brev fra Kjøbenhavn at kunne se at jeg ingen Korrespondance ønsker; jeg er daarlig Brevskriver, derfor har jeg tidt en Skræk for at skrive selv, men jeg tørster efter at modtage selv den allertarveligste Billet hjemmefra. Hvad arbejder Du paa fortiden? Herom og om Theatersagen m. m. haaber jeg snart at faa høre lidt. De politiske Forholde hjemme har bedrøvet mig meget og forbittret mangen Nydelse for mig. Løgn og Drømme var altsaa det Hele. Paa mig vil ialfald de sidste Tiders Begivenheder faa megen Indflydelse. Vor gamle Historie faar vi nu slaa en Streg over; thi Nutidens Normænd har aabenbart ikke mere med sin Fortid at gjøre end Grækerpiraterne har med den Slægt, der sejlede til Troja og blev hjulpen af Guderne. Jeg ser af Dit Brev at Du har Haab; ja gid det var saa vel og at det ikke maatte skuffes. Lev vel. DinHenr: Ibsen. Til Direktionen for den skandinaviske Forening i Rom! Undertegnede, Henr: Ibsen, tillader sig herved ærbødigst at fremsætte følgende Forslag til Behandling og eventuel Vedtagelse af den forestaaende extraordinære Generalforsamling: 1.) I Foreningens Loves § XI b, saalydende «Finner have Adgang til Foreningen som Skandinaver» indskydes mellem «Finner» og «have» Ordene og «danske Slesvigere». 2.) § XII saalydende: «Det Medlem, som tilfældigvis ønsker at indføre en Fremmed i Foreningen, maa dertil have Tilladelse af Bestyrelsens Formand» faar følgende Tillæg: «Tydskere kunne ikke indføres i Foreningen». Rom den 20de Januar 1865. Henr: Ibsen Ovenstaaende tvende Forslag vedtages af: Carl Bloch Vilh. Petersen. Prior S. Falkman Albert Rubenson. Valdemar Sthyr. L. Dietrichson. Rom den 28de Januar 1865. – Kjære Bjørnson! Du kan tro jeg gaar i Uro og Bekymring. I Midten af December Maaned f. A: tilskrev jeg Dig og takkede for Modtagelsen af den i dit Brev af 4de Oktober indlagte Vexel paa 100 Spd. Dit gode Tilbud i sidstnævnte Brev om at lade Dig vide naar jeg tiltrængte flere Penge, benyttede jeg mig ved samme Lejlighed af og underrettede Dig om, at jeg henimod Maanedens Slutning vilde være pengelæns. Egentlig var mine Penge slupne op noget tidligere; thi mit maanedlige Udgiftsbudget lyder paa 40 Scudi og for at bestride mine Udgifter fra 1ste October indtil Remissen ankom, den 16de October, havde jeg maattet laane. – Paa mit sidste Brev har jeg intet Svar modtaget, og uagtet jeg nok kan tænke mig mange forklarende Grunde hertil, saasom at Du har været fraværende fra Byen eller at Pengene ikke har været saa lette at faa inddrevne, foruden meget Andet, saa er jeg dog tilbøjelig til at tro at mit Brev ikke er fremkommet. Trods al den Spænding jeg har gaaet i, er det mig igrunden kjært at saa er Tilfældet; thi jeg maa tilstaa Dig, (hvis Du forresten ikke selv har seet det), at Brevet var skrevet i en ukjærlig, bitter og maaske overdrevent haabløs Tone idet jeg omtalte vort Lands Anliggender og Fremtidsudsigter. Jeg har angret at jeg satte mig til at udøse al denne Bitterhed for Dig, istedetfor at give Dig lyse Skildringer af al den Herlighed, som Du har sat mig istand til at løftes og forædles ved hernede. Men de sørgelige Tanker paa Forholdene hjemme kan jeg ikke løsrive mig fra og har ikke kunnet det under hele min Rejse. Var jeg bleven længere i Berlin, hvor jeg saa Indtoget i April og saa Pøbelen brølende vælte sig mellem Trofæerne fra Dybbøl, saa dem ride paa Lavetterne og spytte i Kanonerne – i de samme Kanoner, der ingen Hjælp havde faaet og som dog havde skudt fra sig saalænge til de vare sprungne – da ved jeg ikke hvor meget jeg havde beholdt igjen af min Forstand. – Naar Du skriver, saa sig mig din Mening om vore Forholde; hvad Vej skal man gaa hjemme? Og hvad tror Du Lederne kan udrette med den nærværende Slægt? Det vil berolige mig at høre; jeg ved jo nok at Du har Haab og Fortrøstning, men jeg vilde gjerne vide, paa hvilket Fundament? Ofte forekommer det dog ogsaa mig utænkeligt, at vi skulde kunne gaa under. Et Statssamfund kan tilintetgjøres, men en Nation ikke. Polen er egentlig ingen Nation, det er et Statssamfund; Aristokratiet har sine Interesser, Borgerne sine, og Bønderne igjen sine, allesammen uafhængige af eller vel endog stridende mod hverandre. Polen har heller ingen Literatur eller Kunst eller Videnskabelighed med særlig Mission for Verdensudviklingen. Gjøres Polen russisk, saa vil den polske Befolkning ophøre at være til; men selv om vor tilsyneladende formelle Frihed berøves os, om vore Lande tages, om vore Statssamfund opløses, saa vil vi dog bestaa som Nationer. Jøderne vare paa engang et Statssamfund og en Nation; den jødiske Stat er tilintetgjort; men Nationen lever dog som saadan. Det Bedste i os tror jeg nok saaledes vil leve – forudsat at vor Folkeaand har Løftelse nok til at kunne trives i og ved Ulykken; men dette er det store og afgjørende Spørgsmaal. Den, som blot havde Tro og Fortrøstning; men nu ikke mere Politik for dennegang. – – Det Skjønne i den antike Skulptur gaar mere og mere op for mig, saaledes, som Du i dit Brev forudsagde. Det kommer glimtvis, men saadant et enkelt Glimt kaster Strejflys hen over store Flader. Husker Du «den tragiske Muse» som staar i Salen udenfor Rotunden i Vatikanet? Intet Skulpturværk hernede har hidtil for mig draget saa Meget efter sig af Forklaring som dette. Jeg tør paastaa at der igjennem dette er gaaet op for mig hvad den græske Tragedie var. Denne ubeskrivelige høje, store og stille Glæde i Ansigtets Udtryk, det rigt løvkranste Hoved, der har noget overjordisk svælgende og bakkantisk, Øjnene, der paa engang ser ind i sig selv og tillige igjennem og langt udover det de ser paa – saaledes var den græske Tragedie. Demosthenesstatuen i Lateranet, Faunen i Villa Borghese og Faunen (Praxiteles’s) i Vatikanet (bracchio nuovo) har ogsaa aabnet mig rige Indblik i det græske Liv og Væsen, og idetheletaget til at forstaa hvad det uforgjængelige i Skjønheden egentlig er. Gid jeg nu ogsaa, for min Retning, maatte kunne bruge denne Erkjendelse. Michel Angelos «Moses» i «S: Pietro in vincoli» havde jeg ikke seet da jeg sidst skrev dig til; men jeg havde læst om den og derefter konstrueret noget, som ikke blev ganske fyldestgjort; dog har jeg endnu kun seet den en Gang. – Hvor herlig Naturen er hernede; baade i Former og i Farver er der en ubeskrivelig Harmoni. Jeg ligger mangengang halve Dage ude mellem Gravene paa «via latina» eller paa den gamle «via appia» og tror det er en Lediggang, som ikke kan kaldes Tidsspilde. Caracallas Bade er ogsaa et Sted, som har noget særligt Tillokkende for mig. – Af mit Rejsestipendium og maaske af mit Tilgodehavende ved Theatret er der nok endnu noget tilbage; dette har jeg tænkt at anvende til en Vandring i Sabinerbjergene for at Tivoli og hvad der forresten er at tage med. Albanerbjergene saa temmelig fra forrige Sommer. Min Svoger i Christiania som jeg før min Afrejse overdrog disse Anliggender, har jeg derom tilskrevet. Om kort Tid søger jeg Videnskabsselskabet i Trondhjem og beder om Tilladelse til at maatte sende Andragendet gjennem Dig, samt om at Du vil tage Dig af denne Sag. Fra lidt før Jul og indtil jeg modtager Brev fra Dig, maa jeg leve af Laan; endel af hvad jeg dennegang modtager er saaledes opbrugt i Forvejen; er det muligt for Dig at sende mig en større Sum dennegang, saa vilde den komme vel med. Dog dette faar Du gjøre, som Du vil og kan. Tak for alt, hvad Du hidtil har gjort for mig og Tak for dit sidste hjertelige Brev; Du kan være vis paa at jeg af Hjertet skal vide at slutte mig til Dig i et og alt naar jeg kommer hjem; thi hjem maa jeg dog igrunden, skjønt jeg tror jeg yttrede det modsatte i det Brev, som jeg nu ønsker og haaber Du ikke har læst. – Min Zouav beder baade hilse og takke Dig; Din Kone maa Du ligeledes hilse fra os og hilse hende paa det Hjerteligste. Vi har det hyggeligt og godt, og naar denne lille Spænding er over, som jeg nu gaar i, vil jeg atter tage med Kraft fat paa mit Arbejde, som volder mig megen Glæde skjønt det vel faar en temmelig mørk Kolorit overhovedet. Jeg ønsker Dig tillykke med din «Maria Stuart» og glæder mig med alle Skandinaver hernede over den Modtagelse den har faaet. Hvorledes vi skal faa den herned ved jeg ikke. Aviserne fra Norge er maanedsgamle naar vi modtager dem fra den skandinaviske Forening i Hamburg. Jeg ved saaledes ikke om Du har overtaget Theatret. Det var en Usandhed Theaterdirektionen i sin Aarsberetning i Høst gav tilbedste, naar den sagde at den havde indledet Underhandlinger med mig; den havde tilbudt mig Posten uden Underhandlinger og mit Afslag havde den modtaget længe før Indberetningen forelagdes. – Hils Advokat Dunker paa det hjerteligste og erkjendtligste fra mig. Din Henr: Ibsen. Rom den 25de Marts 1865. Til Det kgl: Videnskabernes Selskab i Trondhjem. I sin Tid blev mig af Regjeringen bevilget et Stipendium stort 400 Spd for dermed at foretage en Udenlandsrejse, navnlig til Rom og Paris. Dels ved dette Stipendium, og dels og fornemmelig støttet til privat Bistand fra Kristiania, har jeg nu i et Aar opholdt mig i Udlandet og den største Del af Tiden i Rom. Men det er umuligt at gjennemleve Rom paa saa kort en Tid. Jeg, for mit Vedkommende, behøver endnu et Aars Ophold her, hvis ikke Rejsen skal mere end halvvejs forfejles. Hertil kommer at jeg har under Forberedelse et større dramatisk Arbejde, hvis Stof er taget fra den romerske Historie; dette Arbejde, som jeg har paabegyndt her, maa jeg ogsaa fuldføre her; midt under en saadan Produktion at skifte Opholdssted er det samme som at skifte Stemning og aandeligt Synspunkt tillige, noget, hvorved et Arbejdes Enhed ialfald lider om ikke helt og holdent forstyrres. Den Hjælp jeg hidtil har modtaget hjemmefra, kan jeg ikke længere paaregne og Regjeringsstipendierne fornyes ikke undtagen med et større Tidsrum imellem. I Betragtning heraf er det at jeg herved henvender mig til Direktionen for det kgl: Videnskabernes Selskab med Andragende om at der, i Lighed med hvad der tidligere har fundet Sted med norske Digtere og Videnskabsmænd, maa af Selskabets Midler blive mig bevilget en Sum af 500 (fem hundrede) Spd, for derved at kunne forlænge mit Ophold i Italien med et Aar, regnet fra Stipendiets Modtagelse. Min Ven, Bjørnstjerne Bjørnson, i hvis Hænder jeg forøvrigt har lagt denne Sag, vil forhaabentlig nærmere udvikle hvad der maatte tale til Fordel for mit Andragende. Det ligger i Forholdenes Natur at en snarlig Afgjørelse er mig af megen Vigtighed. ærbødigst Henr: Ibsen Til Nyhedsbl: Redaktør! Dersom ovenstaaende optages, saa bedes det meddelt uforkortet, uforandret og uden Trykfejl. Det bedes endvidere indsat uden mellemkommende Tegninger i Texten. Optages det ikke, tør jeg maaske bede mig derom underrettet. forb: Henr: Ibsen Overstryg disse Privatlinjer dersom og naar Manuscriptet sendes Trykkeriet. H. I. Ariccia d: 12te Septbr 1865. Kjære Bloch! Gjør mig den store Venskabstjeneste at frankere indlagte Breve efter Vægten, som jeg her ude ikke kan faa Rede paa, og lade Konsulens Tjener besørge dem paa Posten endnu idag. Deres Udlæg skal jeg tilbagebetale Dem om nogle Dage naar jeg i et Ærinde kommer ind til Rom. – Aviserne bleve fundne og bragt os 8 Dage efter. I den Anledning skal jeg fortælle Dem et Træk af Hansen, som er ubetaleligt, – men skriftligt vil jeg ikke behandle det. – Hils Deres Broder og de øvrige Skandinaver. Er der Anledning til at sende flere Aviser, saa gjør det. Undskyld det Bryderi jeg volder Dem. venskabeligst Deres Henr: Ibsen Ariccia den 12te September 1865. Min kjære Bjørnson! Dit Brev og Vexelen fra Hegel kom i en god Tid; Tak, min kjære velsignede Ven, for begge Dele! Men saa godt og kjærligt dit Brev var, – og netop mest derfor, – har jeg læst det med Bebrejdelse mod mig selv, da jeg ser at Du for min Skyld har gaaet i Angst og Bekymring. Tak ogsaa for dette! Det ene som det andet, den hele store Ting, det ubetinget største for mig og min Livsretning – at jeg har truffet og virkelig fundet Dig, kan jeg dog aldrig erstatte uden ved en Hengivenhed, som hverken mine Venner eller dine Uvenner skal faa nogen Indflydelse paa. Jeg ved Du forstaar mig, det er ikke Pengeindsamleren Bjørnson, som jeg her nærmest sigter til. Nu ja, mere herom naar vi træffes; nu kan jeg tale med Dig, før har jeg aldrig ret kunnet det. – Alting er nu godt og vel og igrunden har det været saa hele Tiden med Undtagelse af de enkelte Tider, da jeg ikke vidste hvor jeg skulde hen i nogen Henseende, ikke med Hensyn til Penge allene, men fordi det ikke vilde gaa med mit Arbejde. Saa gik jeg en Dag i Peterskirken – jeg var et Erinde i Rom – og der gik der med engang op for mig en stærk og klar Form for hvad jeg havde at sige. – Nu har jeg kastet overbord hvad jeg i et Aar har pint mig med uden at komme nogen Vej og i Midten af Juli begyndte jeg paa noget nyt, der gik frem saaledes, som endnu aldrig noget er gaaet frem for mig. Nyt er det i den Forstand at jeg da begyndte at skrive, men Stoffet og Stemningen har hvilet som en Mare over mig ligesiden de mange uhyggelige Begivenheder hjemme bragte mig til at se ind i mig selv og vort Liv der, og tænke over Ting, som før havde strøget mig løseligt forbi og som jeg ialfald ikke havde havt noget Alvor for. Det er et dramatisk Digt, Stof fra Nutiden, alvorligt Indhold, 5 Akter paa rimede Vers (ikke nogen «Kjærlighedens Komedie»). 4de Akt er nu snart færdig og 5te føler jeg at jeg kan skrive paa 8 Dage; jeg arbejder baade Formiddag og Eftermiddag hvilket jeg før aldrig har kunnet. Herude er velsignet fredeligt, ingen Bekjendtskaber, jeg læser ikke andet end Bibelen, – den er kraftig og stærk! – Dersom jeg nu fortiden skulde betegne hvori det væsentligste Udbytte af min Rejse bestaar, saa vilde jeg sige, det bestaar i at jeg har drevet ud af mig selv det Æsthetiske, saaledes isoleret og med Fordring paa at gjælde for sig selv, som det før havde Magt over mig. Æsthetik i denne Forstand forekommer mig nu at være en ligesaa stor Forbandelse for Poesien, som Theologien er det for Religionen. Du har aldrig havt det Æsthetiske at trækkes med i denne Forstand, Du har aldrig gaaet og seet paa Tingene gjennem den hule Haand. – Er det ikke en ubeskrivelig Lykkegave at kunne skrive? Men et stort Ansvar er med; og jeg har nu Alvor nok til at føle det og være mig selv en haard Mand. En kjøbenhavnsk Æsthetiker sagde engang da jeg var dernede: «Kristus er dog virkelig det interessanteste Fænomen i Verdenshistorien,» – Æsthetikeren nød ham som Fraadseren nyder Synet af en Østers. Sligt et Bruskdyr har jeg rigtignok altid været for stærk til at blive, men hvad alskens aandrige Æsler kunde faaet gjort ud af mig, hvis de havde havt mig uforstyrret, det ved jeg ikke, og det som har forstyrret dem, det, kjære Bjørnson, det er netop Dig. Du har Klarsyn nok baade paa Dig selv og paa mig til at se, at mit Behov falder sammen med hvad Du har givet og har villet give. Jeg synes jeg har endeløst meget at sige Dig, det kommer ligesom strømmende over mig og uordnet er det, men skulde jeg skrive det altsammen, vilde ingen Postporto forslaa; altsaa overtvært til Forretningssager. Du siger at Storthinget skal bevilge. Ja, tror Du Storthinget gjør det? Jeg har Formodning om at mit nye Arbejde ikke vil stemme Storthingsmændene mildere for mig, men Gud straffe mig om jeg af den Grund vil eller kan stryge en eneste Linje, hvorledes den saa end kommer til at smage disse Sjæle i Lommeformat. Lad mig saa heller blive en Tigger min Livstid. Kan jeg ikke være mig selv i hvad jeg skriver, saa er det hele Løgn og Humbug, og deraf har vort Land nok uden at udrede Extragager for at faa mere. Forsøge skal jeg imidlertid; – hvorledes bærer jeg mig rettest ad med Ansøgningen? Maa jeg sende den igjennem Dig? Tid er der vel endnu, men jeg skal ikke nøle forlænge. – Throndhjemmerne har vist benyttet et tomt Paaskud, naar de angiver at mit Andragende er kommet for sent; det er skrevet den 26de Marts; men er Rector Müller i Direktionen, saa har jeg Grund til at tro, at jeg har en Uven der. Tak, fordi Du ikke slipper Sagen, ligesaa fordi Du søger Posten ved Universitetsbibliotheket; jeg ved rigtignok ikke hvilken Post Du mener, men det gjør intet. Det ankerske Legat gives under de nuværende Forholde neppe til Skandinaver, hverken danske eller norske; men vil Du søge, saa Tak for din gode Vilje ogsaa heri. Indlagte Brev til Sagfører Sverdrup maa Du velvilligt tage Dig af før min Afrejse opfordrede han mig til at underrette ham derom naar jeg paa min Rejse trængte til Penge. Heraf har jeg til Dato ikke benyttet mig, men Gjælden til Bravo trykker og Manuskript kan jeg ikke sende før det hele er færdigt, medmindre jeg vil tage en Afskrift til eget Brug under Nedskrivningen af Resten, og derved forsinkes jeg. – Theatret tror jeg ikke kan indrømme mig nogen Forestilling, – var jeg i Direktionen maatte jeg stemme derimod, – men kan I bruge mit nye Arbejde, saa er det en anden Sag; dramatisk er det, – men hvorvidt det af andre Grunde er opførligt faar Du selv bedømme. – Din «Maria Stuart» har vi allerede ivaar faaet og glædet os og styrket os ved; naar kommer dit Lystspil? – Hvad er det for Djævelskab der tales om – et Folketheater i Christiania? Er det Krohn som der er ude? Det kunde ialfald være ham, om det ikke er! Lev vel og tag vore hjerteligste Hilsener til Dig og dine. Din hengivne Henr: Ibsen Ariccia pr: Rom, 12te Septbr 1865. – Hr: Sagfører Sverdrup! Nogen Tid før min Afrejse fra Kristiania, for vel halvandet Aar siden, gav De mig uopfordret Tilladelse til, naar jeg i Udlandet maatte komme i Forlegenhed for Penge, at henvende mig til Dem, da De i saafald ved Venners Hjælp skulde komme mig til Undsætning. Dette Tidspunkt er nu indtruffet. Min Ven, Bjørnson, der har været utrættelig for mig har udtømt de Hjælpekilder, som det har staaet i hans Magt at udfinde, og paa et nyt Arbejde, som er solgt til den Gyldendalske Boghandel i Kjøbenhavn, kan jeg ikke optage yderligere Forskud. Jeg benytter mig derfor af Deres Tilbud og underretter Dem om at jeg for Øjeblikket stærkt behøver Bistand. Bjørnson vil yderligere forklare Situationen. I et andet Anliggende vil jeg ogsaa om nogen Tid komme til at paakræve Deres afgjørende Indflydelse, men da dette ikke har den Øjeblikkets Betydning for mig, som det, hvorom jeg her har seet mig tvungen til at tilskrive Dem, vil jeg ganske opsætte derom at udtale mig indtil Afgjørelsens Tid er forhaanden, og forventer imidlertid i Spænding at maatte gjennem Bjørnson blive underrettet om hvad De i Følge Deres godhedsfulde Løfte har seet Dem istand til at udrette for mig. Deres stedse forbundne Henr: Ibsen Ariccia den 26de Septbr 1865. – Kjære Bloch! Maa jeg, foruden Deres mange andre Venskabstjenester, endnu anmode Dem om den at lade Consulens Tjener underrette min Vært om min Ankomst till Rom førstkommende Lørdag Kl. 10 ¼ Formiddag med Jernbanen, samt om at han (Værten) vil sørge for at Huset paa den Tid er i Orden og at Opvartningskonen saavelsom Nøglerne findes tilstede. Min Vært er Sgr: Anatole Lorentzani, Bogholder eller noget Sligt i Boutiken No 2 & 3 i via Condotti (omtrent lige over for Caffé Greco) hvor han daglig findes. – Hr: Hansen agter at holde sit Indtog paa samme Tid, skjønt han har betalt for 1½ Dag længere, hvilket lader til at foraarsage ham en stedsevarende om end lønlig Ærgrelse; men saasom efter hans Sigende Veturinerne eller Droscherne om Søndagen og Mandagen fare for dobbelt Taxt, saa maa han alt afsted paa Lørdag. Schierbeck kommer formodentlig et Par Dage senere; jeg synes at spore nogen Bedring hos ham, og haaber det Bedste skjønt han rigtignok har været forfærdeligt medtaget. Lev vel, og fortryd ikke formeget paa at jeg saaledes gjentagende trækker Vexler paa Deres gode Vilje. Hils Deres Broder hjerteligst fra mig. De øvrige Venner ligesaa. venskabeligst DeresHenr: Ibsen Rom den 25de October 1865. Hr: Cancelliraad F: Hegel. Kjøbenhavn. Idet jeg aflægger min forbindtligste Takk for den gjennem B. Bjørnson modtagne Vexel, har jeg herved den Fornøjelse at fremsende Manuscriptet till de første hundrede Sider af mit nye Arbejde. Resten skal følge enten samlet eller i to Forsendinger i Løbet af 14 Dage. Det hele udgjør omtrent 280 Sider. Jeg skulde meget ønske at Bogen, hvad Format, Typer o.s.v, angaar, maatte udstyres som Bjørnsons dramatiske Arbejder. – I Afskriften findes ingen Skrivfejl af noget Slags, og da Haandskriften formentlig er tydelig vover jeg at haabe at ingen Trykfejl indløber i Bogen. Postforsendelsen af Manuskriptet er kostbar, men jeg finder mig naturligvis i at dette medtages i Beregningen ved det endelige Oppgjør. Idet jeg endnu engang aflægger min Takk for den af Hr. Cancelliraaden udviste Tillid og Velvilje tegner jeg mig Deres ærbødige Henr: Ibsen P. S. Tør jeg udbede mig at indlagte Billet maa blive nedlagt i en Postkasse, samt at jeg med et Par Ord underrettes om Modtagelsen af Manuscriptet; Postgangen gjennem Italien er ikke sikker. Rom den 26de October 1865. Min fortræffelige carissimo! Den 31te Juli tilskrev Du mig dit i mange Maader kjærkomne Brev fra London og først idag svarer jeg. Men jeg ved ikke hvorledes det er; det forekommer mig, som om Forbindelsen mellem os ligefuldt er tilstede; denne Følelse hænger sammen med det, der fra først af bragte os sammen. Nogen mundtlig Lyrik holder ingen af os af, og jeg mindes ikke at vi nogensinde har vexlet et Ord om vort personlige Forhold, og dog forekommer det mig, som om alt det var udsagt, der skulde udsiges mellem os. Naar jeg imidlertid først nu tillskriver dig, saa ligger dette kun deri at jeg havde foresat mig at kunde tillmelde dig Fuldførelsen af mit nye Arbejde; dette kan jeg da nu, og derfor fremkommer dette Brev indlagt i en Manuscriptpakke till Boghandler Hegel, der har kjøbt Arbejdet, og som for Fremtiden bliver min Forlægger. Du kan tro jeg har skrevet flittigt og jeg har kunnet gjøre det uden Overvindelse; thi her har ingen været, hvis Omgang har tilltrukket mig. I Slutningen af Mai flyttede jeg till Ariccia og blev der till Udgangen af September; jeg arbejdede saagodtsom fra Morgen till Aften og nu har jeg et anseligt Opus istand, omtrent 280 trykte Sider. Det er et dramatisk Digt paa rimede Vers, med Sidehugg og Prygl till Skabhalsene og en alvorlig Grundtanke paa Bunden. At der fra mange Kanter vil blive hylet derimod, er jeg forberedt paa, thi blev ikke det Tillfældet, saa havde det været ufornødent at skrive det hele. Jeg skal sørge for at et Expl: strax ved Udkomsten bliver dig tillsendt, men jeg vil bede Dig læse det uden nogen forudfattet Mening hentet fra hvad jeg mundtlig kan have yttret. Vor skandinaviske Koloni har faaet adskillig Tillførsel af mange gode Folk, navnlig Danske, men det er ikke kommet videre end till almindeligt Bekjendtskab mellem os; noget der kan sammenlignes med Samlivet forrige Vinter, er der ikke Tale om. Nogle væmmelige Svenske kommer og gaar, men jeg befatter mig ikke med dem. Bloch er rejst till Florents, men jeg har en Formodning om at vi endnu faar se ham i Rom ivinter, hvis han ikke drager hjemover. Vor brave fortræffelige Schierbek ved Du vi har mistet. Han kom ud till Ariccia midt i September, vi fulgtes ad tillbage till Rom, og 3 Dage efter var han død; men for os der havde seet ham i den sidste Tid kom det ikke uventet, selv havde han dog neppe nogen Anelse derom og døde lidt efter lidt, stille, afkræftet og næsten umærkeligt. I Foreningen er Karlene kjedelige; det er som om Hansens stive Halsbind sad oppover Ørene paa dem allesammen. Hansen regjerer forresten gjennem Ukaser affattede paa et skandinavisk Fællessprog og oppslagne ikke blot i Salen, men ogsaa i de indre og allerinderste Gemakker, ja dersteds endog i de inderste Nischer. Ved et Lag vi holdt paa Mezzamiglia till Ære for vor hjemvendende Konsul og vor bortdragende Bloch holdt jeg en Skaaltale over Hansens skandinaviske Fortjenester, seet fra et renovatorisk Standpunkt; Hensigten var at ærgre de svenske Hunde der var tillstede. Petersen er formodentlig i Kjøbenhavn, hils ham paa det hjerteligste; en saadan Kreds, som den vi dannede her ifjor, faar vi aldrig mere, og sammensatt af andre skjøtter jeg heller ikke om at faa den. Gjengjæld ikke min lange Taushed med en lignende, men lad mig snart høre at du har modtaget mit Brev og fortæll mig hvorledes alt gaar derhjemme. Sthyr skal være betænkt paa at kom me herned igjen; men hvad det bliver till ved jeg ikke. Næste Sommer drager jeg antageligvis till Sorent saa tillbage till Rom. Professor Molbech er kommen herned og havde han været her ifjor var han visst bleven en af vore. – At det generede mig at jeg ikke fik betalt min Gjæld till Dig, har Du mere end Rett i. Brocherne skal jeg med Fornøjelse kjøbe, men skulde Du i dette Punkt forandre din Bestemmelse, saa lad mig det vide og jeg skal da i Stedet sende Dig en Anvisning paa den Gyldendalske Boghandel; mig kommer det ud paa et; skriv herom. Lev nu vel, min kjære Klubien! Du er den sundeste og klareste jeg har truffet og jeg haaber at Forholdene derhjemme, hvordan de end en Tid maatte arte sig, ikke vil faa Bugt med det, der er Kjernen i Dig. Din hengivne Henr: Ibsen. Rom den 7de November 1865. Hr: Cancelliraad Hegel. Kjøbenhavn. Herved tillader jeg mig atter at fremsende 100 Sider Manuscript; det Resterende, som snart skal følge, udgjør mellem 70 og 80 Sider. Jeg tror jeg udtrykte mig noget utydeligt om Correcturlæsningen da jeg i min forrige Skrivelse omtalte denne. Meningen var at en saa omhyggelig Correctur, som muligt, blev læst i Kjøbenhavn og at der tilsendtes mig et Aftryk til den endelige Revision. Forsendt under Korsbaand koster det ikke meget, efter hvad Professor Molbech har bragt i Erfaring. Tiden er rigtignok temmelig knap, men dersom Revisionsarkene tilsendes mig efterhaanden som de blive færdige, vil ingen synderlig Forsinkelse opstaa; jeg skal herfra expedere dem uopholdelig tilbage. Deres ærbødige Henr: Ibsen Rom den 15de Novbr: 1865. Hr: Cancelliraad Hegel! Herved giver jeg mig den Ære at oversende Sluttningen af Manuscriptet, indeholdende 84 Sider. Deres meget ærede Skrivelse modtog jeg igaar og aflægger min forbindtligste Tak for de tillbudte Vilkaar. At Digtet udkommer till Jul anser jeg for højst ønskeligt, og skulde ikke Tidens Knapphed tillade at der sendes mig Revisionsarkene herned, saa faar jeg stole paa Lykken og paa Kjøbenhavns bekjendte gode Korrekturlæsere. Foruden Undgaaelsen af almindelige Trykkfejl turde jeg maaske udbede mig særlig Oppmærksomhed henvendt paa følgende Punkter. 1.) At Personernes Navne over Replikkerne ikke forvexles. 2.) At ingen Replik overspringes. 3.) At, naar en Verslinje indeholder flere Repliker, Begyndelsen till enhver af disse kommer paa sin rette Plads, stedse mere og mere indover paa Siden. 4.) At ingen Side ender med en Replikoverskrift medens Repliken selv begynder paa den følgende. Disse Ting, der baade virker meningsforstyrrende og tillige skader Bogens Udseende, iagttages ikke altid med Nøjagtighed i Trykkerierne, og jeg vover derfor at haabe Tilgivelse for at have paapeget dem. Benyttende mig af Hr. Cancelliraadens godhedsfulde Tillbud beder jeg at Bogen maa blive sendt till B. Bjørnson og Regjeringsadvokat Dunker i Christiania og i Kjøbenhavn till min Svigermoder, Fru M. Thoresen samt till Cand: jur: A. Klubien, St. Kannikestræde No 15., samt at to Expl: ufrankeret under Korsbaand maa blive nedsendte till Rom. Skulde Correctur blive mig tillsendt, skal den naturligvis blive expederet snarest muligt, men om Tiden tillader det, ved jeg ikke. ærbødigst Deres meget forbundne Henr: Ibsen Rom den 25de November 1865. Hr: Cancelliraad Hegel. Igaaraftes havde jeg den Ære at modtage Deres Skrivelse af 18de dennes tilligemed 2den Correctur af de tre første Ark af mit Digt. Forhaabentlig har De allerede den 22de modtaget sidste Forsending af Manuskriptet, og vil af mit dermed følgende Brev, som afgik herfra den 16de Novbr, have seet at jeg sætter Bogens Udkomst till den af Dem antydede Tid, Begyndelsen af December, over alle andre Hensyn. Dette kan jeg nu saameget tryggere gjøre, da jeg af de modtagne tre Ark ser at der saavel fra Sætterens som fra Korrektørens Side udvises en fortrinlig Omhu og Nøjagtighed. Jeg haaber derfor at De har ladet Trykkningsarbejdet uafbrudt fortsættes; nogen yderligere Forsendelse af Korrekturark behøves ikke. De modtagne Ark sender jeg ikke tilbage, da jeg antager at De allerede har ladet anden Korrektur paa samme læse i Kjøbenhavn, og at de enkelte Smaafejl, som findes, ere rettede, navnlig at 26de og 27de Side, der ere indsatte i forkert Orden, have faaet deres rette Pladse. Jeg anseer det for min Pligt ganske at rette mig efter Deres Ønsker angaaende Orthografien, forsaavidt Forandringer nu uden Tidsspilde kan foretages; dog beder jeg at disse Forandringer i saa Fald maa indskrænke sig till de paapegede Bogstaver l, k og p. At jeg selv anser min Rettskrivning for den rigtigste, er naturligt. Det er den, som brugtes i vort gamle Fællessprog og jo mere man i Danmark og Norge fortfarer med at forkaste de dobbelte Vokaler, som betegnende Stavelsernes Længde, desto mere nødvendigt synes det mig da at blive at betegne deres Korthed ved dobbelte Konsonanter. Hvor imidlertid Misforstaaelser kan opstaa, maa jeg imidlertid bede om Bibeholdelsen af Fordobblingen, f: E: en Egg (paa en Øxe) en Eg (Træet) Dugg (paa Marken) Dug (paa Bordet), en viss Mand, en vis Mand, o. s. v. – – For svenske Læsere er min Orthografi till stor Lettelse. Breve till mig bedes fremdeles adresserede till Consulen, da jeg derved modtager dem sikkrest og hurtigst. Hilsenen till professor Molbech skal blive overbragt. Saafremt saadant i Kjøbenhavn ingen Vanskeligheder maatte medføre, tager jeg mig den ærbødige Frihed at anmode Hr. Cancelliraaden om at maatte, naar i sin Tid Oppgjøret af Honoraret finder Sted, modtage Vexel lydende paa Francs, da denne Myntsort paa Grund af Omstændighederne fortiden staar fordelagtigt her medens i Rom ingen Cours noteres paa Hmb: MՖ. Sluttelig udtaler jeg det Haab at mit Ønske om at læse Korrektur ikke formeget maa have sinket Trykningsarbejdet, og tegner mig med Højagtelse og Forbindtlighed Deres ærbødige Henrik Ibsen Undertegnede tillader sig herved gjennem den ærede Bestyrelse at indgive til Behandling paa Generalforsamlingen den 15de December følgende Forslag til Forandringer i Foreningens Love: No. 1.) I Lovenes § 1, a, 3, saalydende: «Trende af Foreningens Medlemmer, der saavidt muligt skulle være en af hver Nation. Disse tre vælges paa et Aar af Generalforsamlingen» foreslaaes at Ordene: «der saavidt muligt skulle være en af hver Nation» udgaar. No. 2.) Af Lovenes § 1, b: foreslaaes at Ordene: «saavidt muligt af samme Nation, som den fratrædende» udgaar. Rom den 1ste December 1865. ærbødigst Henrik Ibsen Til Bestyrelsen for den skandinaviske Forening! Rom den 3die December 1865. Min kjære Svigermoder! I lang Tid har jeg besluttet at ville skrive Dig til; thi nu kan jeg det. Før har jeg egentlig aldrig helt ud været mig selv, hverken skriftligt eller personligt, ligeoverfor Dig. Hvad jeg havde at udsige fra mit virkelige Indre fik altid et falskt Udtryk og da jeg selv ret godt følte dette, lukkede jeg om mig. Men en Rejse, som den jeg nu er ude paa, vender op og ned paa meget i et Menneske, og for mig har dette været til det bedre. Hvad jeg har set og oplevet vil jeg ikke fortælle noget om, det blev saa alligevel hverken helt eller halvt, og det er ikke derpaa det kommer an. Hvad der har været det afgjørende og betydningsfulde for mig er, at jeg kom i tilstrækkelig Frastand fra vort eget til at se Hulheden bagved alle de selvgjorte Løgne i vort saakaldte offentlige Liv og Jammerligheden i alt det personlige Frasemageri, der altid har Ord nok naar det gjælder at snakke om «en stor Sag», men som aldrig ejer hverken Viljen, Evnen eller Pligtfølelsen for en stor Gjerning. Hvorofte hører vi ikke i Norge Godtfolk tale med en saa inderlig Selvtilfredshed om den norske Besindighed, hvormed igrunden ikke betegnes andet end hin lunkne Middeltemperatur i Blodet, der gjør det umuligt for de skikkelige Sjæle at begaa en Daarskab i stor Stil. Flokken er godt exerceret, det kan ikke nægtes; der er en Uniformerthed over dem, som paa sin Vis er mønsterværdig, Trittet og Takten er ens for alle og det er karakteristisk nok at vi har en Korporal til Konge. Hernede kan Du tro det er anderledes! Saa sandt og vist man har kunnet bevare noget menneskeligt i sig deroppefra, maa man hernede føle at der er noget, som er mere end at eje et skarpt Hoved, og det er at eje en hel Sjæl. Jeg ved Mødre helt oppe i Piemont, i Genua, Novara, Alessandria, som tog sine fjortenaars Gutter ud af Skolerne for at lade dem gaa med paa Garibaldis Eventyrtog til Palermo; og dengang gjaldt det dog ikke at frelse sit eget Land men at virkeliggjøre en Tanke; hvor mange af vore Storthingsmænd tror Du vil gjøre det samme, naar Russerne lægger Vejen over Finmarken? Hos os indtræder det umulige saasnart Kravet overstiger den dagligdagse Fordring. Du kan tro, det er egentlig ikke nogen Lystrejse jeg har gjort. Jeg var i Berlin da Indtoget fandt Sted, jeg saa Pøbelen spytte i Kanongabene fra Dybbøl og det var mig som et Tegn paa hvorledes Historien engang vil spytte i Sverigs og Norges Øjne for den Affæres Skyld. Her i Rom fandt jeg alskens aandelig Uhumskhed blandt Skandinaverne. Hvad synes Du om at selv danske Mænd og Kvinder sad om Søndagene i det preussiske Gesandtskabskapel midt imellem Tydskere, midt under Krigen, og hørte andægtigt til naar den preussiske Prest fra Prækestolen bad for de preussiske Vaabens Fremgang i den retfærdige Krig mod Fienden! Men Du kan tro jeg har raset og ryddet op; thi hernede er jeg ikke ræd for nogenting; hjemme var jeg ræd naar jeg stod inde i den klamme Flok og havde Følelsen af deres stygge Smil bagved mig. Hvad vil Du deroppe? I Danmark er der dog saa meget godt og smukt selv nu. Min lille Gut skal med min gode Vilje aldrig komme til at tilhøre et Folk, hvis Opgave er at blive Englændere istedetfor Mennesker. Det forekommer mig ofte som noget trøstesløst at arbejde i en Tid som den nuværende. Har Folkets aandelige Liv ikke en uendelig Fremtid foran sig, saa gjør det igrunden hverken fra eller til om Fristen lyder paa et eller paa hundrede Aar. Og saaledes ser jeg Sagen for Norges og Sverigs Vedkommende; vi har ikke Viljen til at bringe Offeret naar Tiden kommer; vi har intet at samle os om, ingen stor Sorg, saaledes som Danmark har; thi vort Folk savner den Løftelse i Sjælen, som kræves for at kunne sørge. Statens Undergang vilde for vore Folk stille sig som det værste; men en Stats Undergang kan ikke være Gjenstand for Sorg, og Betydningen af Nationens Undergang føler de ikke. Derfor vil Danmark heller ikke som Nation gaa tilgrunde; thi saalænge et Folk kan sørge, saalænge lever det ogsaa. Idethele taget begriber jeg ikke den Tale, der gaar ud paa at Danmark er værst stillet blandt vore Lande. Du kan tro mig, det er ikke saa. – Har Du ikke skrevet noget i denne Tid? Ingen Digte? Jeg synes Du maatte kunne nu. Dit dejligste Digt «Signes Historie» har vi hernede; naar vi atter træffes, kan jeg tale med Dig om den; før var der ligesom noget der stod imellem. Det var vist dertil Du sigtede, da Du, idet vi skiltes, sagde at det vilde blive anderledes og bedre; jeg forstod Dig nok allerede dengang, men det maa komme, forinden det forstaaes rigtigt og helt ud. Ja, Du kan tro at jeg nu skjønner paa Dig saaledes som Du fortjener det og som Du altid har fortjent det; men jeg maatte ud af Svinskheden deroppe for at blive nogenlunde tvættet. Deroppe kunde jeg aldrig føre noget sammenhængende indre Liv; derfor var jeg et i min Produktion og et andet udenom; – men derfor blev Produktionen heller ikke hel. Jeg ved jo nok at jeg vist ikke endnu har andet end et Gjennemgangspunkt inde, men jeg kjender dog fast Grund under Fødderne. Jeg har skrevet et stort dramatisk Digt isommer, det kommer ud til Jul hos Hegel og bliver sendt Dig strax; skriv mig endelig til naar Du har læst det og sig mig alt hvad Du har at sige derom. I indlagte Brev beder jeg Clemens Petersen kritisere det og at gjøre det snart; Kritiken i Norge duer ikke. – Susanna har tilskrevet Dig to Breve, et gjennem L. Dietrichson og et andet gjennem Billedhugger Runeberg. Er der noget ved disse Breve, som gjør at Du ikke kan svare paa dem, saa svar endelig nu! – Thomas var jo ikke i alle Dele heldig til Examen; men det kan han vel rette paa til Jul. Hvad bestemmer Du med Axel? Skal han virkelig op og blive norsk igjen? Alt hvad der duer noget burde dog blive i Kjøbenhavn; thi der er dog det egentlige skandinaviske Midtpunkt, mindst ufrit under de forskjellige Ensidigheder. Ialfald ser det saaledes ud paa Frastand. – Hils den store straalende Sara og den lille Dorothea! Hils ogsaa Axel; han er vel fremdeles en flink Gut? Marie er jo paa Rejser og Sophie har det vel godt; vi har ikke hørt fra hende paa over et halvt Aar. – Om Rom er det umuligt at skrive; man kan beskrive den, men det bedste, det, hvortil intet Sidestykke findes, faar man ikke med. Jeg arbejder meget og holder mig inde. Susanna og Sigurd gjennemstrejfer Byen i alle Retninger, snart mellem Ruiner, snart i Museer, Gallerier og Samlinger. Alt er uhyre her, men en ubeskrivelig Fred over altsammen. Ingen Politik, ingen Handelsaand, intet Militærvæsen giver sit ensidige Præg til Befolkningen; den kan ikke meget og ved ikke meget, det er sikkert, men den er ubeskrivelig skjøn og hel og sand og stille. Hernede skulde Du leve en Tid! – Sigurd kan nu læse, han læser Folkesagn og Eventyr hver Dag; men kunde Du med en eller anden Rejsende sende os en liden Bibelhistorie, tror jeg det var en sand Velgjærning. – Hermed faar det være en Ende for dennegang. Jeg stoler vist paa at Du vil svare nogle Ord. Susanna faar som Du skjønner ikke Lov at læse dette Brev, men hun beder hilse. Det samme gjør jeg. En glad og Jul for eder alle. Lev vel! Din hengivne Henrik Ibsen. Rom den 4de December 1865. Hr Clemens Petersen! Til Jul udkommer af mig et dramatisk Digt, som jeg herved paa det indstændigste beder Dem tage Dem af saa meget som Deres Samvittighed paa nogen Maade tillader. Usseldommen og Trøstesløsheden hjemme har drevet mig til at se ind i mig selv og ind i Forholdene; deraf er Digtets Stemning og Indhold fremstaaet. De har engang skrevet om mig at den versificerede Form med det Symbolske bagved var min naturligste Retning. Jeg har ofte tænkt derover, jeg tror selv det samme og i Overensstemmelse hermed har Digtet formet sig. Men jeg har ikke kunnet undgaa at slaa til med haarde Hænder. Jeg beder Dem om, hvis De kan, ikke at stille denne Side frem under noget Forstørrelsesglas. Deres Kritik vil være afgjørende for mine Landsmænds Optagelse af Digtet og af de Sandheder jeg ikke har kunnet tilbageholde; men jeg vil naturligvis gjerne i det længste undgaa ethvert Martyrskab. De avisskrivende Fingre, der kritiserer i Norge, forstaar det ikke. Jeg beder Dem derfor indstændigt om baade hurtigt og stærkt at støtte mig i alle de Punkter, hvori De finder at Sagen og jeg selv fortjener det. Skulde De have noget at sige mig, der ikke faar Plads i Deres offentlige Anmeldelse, hvilken jeg trygt og med Længsel venter paa, da vilde jeg paa det hjerteligste takke Dem for nogle Linjer; jeg har en ulidelig trykkende Følelse af at staa alene. Deres hengivne Henrik Ibsen. Rom den 4de Marts 1866. Kjære Bjørnson! Igaar modtog jeg fra Norge et memento, saa bittert og saa saarende, at jeg hverken kan eller vil tro andet, end at der maa hvile en Misforstaaelse bagved. Sig mig, har Du i Midten af December modtaget et Brev fra mig, afsendt herfra indlagt i en Skrivelse fra Ravnkilde til Student F. Bætzman? Jeg skrev deri at jeg, i Henhold til hvad Du kort iforvejen havde underrettet mig om angaaende Dækkelsen af min Gjæld til Bravo, havde troet at turde vise Ravnkilde den Tjeneste at udstede en Anvisning paa Dig til Beløb 25 Sp:, hvilket Beløb jeg af ham modtog og indbetalte til Bravo. Endvidere skrev jeg at hvis en saadan Sum, tvertimod den Forhaabning Du tidligere havde udtalt, endnu ikke til Dig var indkommen, da anmodede jeg Dig om personlig at gjøre Udlægget, underrette mig derom og af mig erholde Kontraanvisning paa Hegel, hos hvem jeg intet har oppebaaret udenfor hvad Du ihøst sendte mig. Kjære Bjørnson, har dette krænket Dig, saa lad mig ikke pines i Uvished og i allehaande bittre og fortærende Formodninger, men skriv mig til og lad mig uforbeholdent vide hvorledes mit Brev har kunnet have en saadan Virkning. I Forhold til alt, hvad Du saa varmt og højhjertet har gjort for mig derhjemme, var det jo dog kun som en Draabe i Havet at regne, hvad jeg dengang anmodede Dig om. Men nu igaar modtager Ravnkilde et i højeste Grad haanligt og uforskammet samt dertil i visse Maader uforklarligt Brev fra Bætzmann, hvori denne tilbagesender Anvisningen idet han blandt andet betjener sig af Udtrykket «Sligt gaar ikke her». Dette Udtryk er det almindelige, naar man griber en Bedrager paa færsk Gjerning i Begreb med at forsøge paa en Kjæltringstreg, som man gjennemskuer og som derfor mislykkes! Men sligt maa ikke siges om mig; blev det sagt i min Nærværelse, slog jeg Vedkommende ihjæl paa Stedet. Kjære Bjørnson, hvis Du ved det, saa sig mig uforbeholdent hvad der har kunnet foranledige ham til at skrive saaledes. En Fejl har jeg maaske begaaet ved ikke strax at vedlægge Kontraanvisningen paa Hegel; hermed følger den og nu maa Du hjælpe mig til at faa Sagen fremmet; thi jeg kan ikke staa vanæret ligeover for Ravnkilde. Kjære Ven, at Du skulde kunne føle Dig foranlediget til engang at bryde med mig, ligger naturligvis ikke udenfor Mulighedernes Grænser; men at det skulde ske paa Grund af en Sag, som foranstaaende, det ved jeg er umuligt, dertil er Du for højsindet. Men derfor er det mig ogsaa saa uforklarligt at Du ikke med et Par Ord har svaret paa det mangt og meget, som jeg i mit Brev spurgte om. Gjør det nu og hjælp mig ud af min Uvisshed. – Til Storthing eller Regjering har jeg ifølge din Taushed om dette Punkt ikke indgivet nogen Ansøgning; jeg ved jo nok det vilde have været en spildt Ydmygelse. Om fornyet Rejsestipendium vil jeg dog søge, hvis Du tror det kan nytte til Noget. Sig mig tillige, gjælder den til Trondhjem indsendte Ansøgning fremdeles, eller maa en ny indgives? I disse Dage udkommer formodentlig min Bog. Du kalder Hegel en nobel Mand, og det samme gjør Fru Thoresen; men jeg synes at hans Nobelhed er af den ditmar-mejdelske Slags; han er hensynsfuld og rædd for at støde; jeg har havt tusende Vanskeligheder med ham og givet efter i alt for at faa min Bog ud til Jul, og saa udkom den dog ikke. Blandt andet sagde han, længe efter at Trykningen var begyndt, at Du havde betegnet ham mit Digt som henlagt til Oldtiden. Er der en Misforstaaelse heri? Jeg husker med Bestemthed at jeg engang tilskrev Dig at Stoffet var taget fra Nutidslivet, men at det ikke var nogen «Kjærlighedens Komedie». At jeg under alt dette hverken har begjæret eller modtaget noget yderligere Forskudd fra ham kan Du vel begribe, og hvorledes jeg altsaa nu er situeret, ventende, fortæret af Spænding og Uro, imødeseende Bogen og dermed maaske Kamp og Anfald af alle Slags, ude af Stand til midt i alt dette at tage fat paa noget nyt, som dog allerede ligger fuldbaaret i mig, – ja derom vil jeg ikke videre skrive. – Kjære Bjørnson, jeg synes at jeg ligesom ved et stort uendeligt Øde er skilt fra baade Gud og Mennesker; isommer, da jeg digtede mit Stykke, var jeg midt under Nøden og Pinagtighederne saa ubeskrivelig lykkelig, jeg følte en Korstogsjubel i mig, jeg ved ikke den Ting jeg skulde manglet Mod til at gaa imøde; men der er intet saa slappende og udhulende som denne trøstesløse Venten. Naa, det er vel en Overgang; jeg vil og skal have en Sejr engang. Har man villet mig saa ilde, som at sætte mig ind i denne Verden og gjort mig til den jeg er, saa faar det gaa derefter. – Ikke mere om de Sager. – Et glædeligt og godt Aar vil jeg da, skjønt sent, ønske Dig og Dine og al din Gjerning. Fra Dig har vi allerede modtaget den bedste Nytaarshilsen Du kunde sende; vi har faaet «De Nygifte» herned. Det er blevet forelæst hos A. Munchs for en skandinavisk Kreds, som allesammen sender Dig sin gladeste Tak. Ja, saaledes maa Nutidsskuespillet forme sig hos os. Er det ikke forunderligt; det gryr og kviddrer og glittrer deroppe; Løftestænger, baade mægtige og blomstersmykkede, rækkes vort Folk, saaledes som intet andet Folk har dem i Samtiden; men de rejser sig ikke. Der er en Angst over mig som siger at der for vort Folk ikke er stillet Evigheden men kun en Termin. Naar jeg læser Beretningerne deroppe fra, naar jeg ser paa al denne respektable og agtværdige Trangbrystighed og Jordvendthed, da sker det med den samme Følelse, som den, hvormed den Afsindige stirrer ind i et eneste koncentreret, haabløst mørkt Punkt. – Hvad skeer der i og med Theatret? Af Aviserne bliver jeg ikke klogere paa det, hvorom det gjælder, paa Stemningen. Fru Brun er død; det var et stort Tab; men Bruns Frelse maa være meget værd, siden den kunde kjøbes saa dyrt – og vil Prisen endda strække til? Jeg tror det ikke. – Min Bog faar Du saasnart den udkommer; det er mere end en Vennetjeneste Du viser mig, hvis Du derom siger mig helt og alt hvad Du derom har at sige. – Dunker sendte mig en Vexel til Nytaar; den kom i en god Stund. Glem ikke hvad jeg i mit forrige Brev bad Dig om: Oplysninger angaaende Kilden til den store Sum Du sidst sendte mig og som indtraf her saa velsignet belejligt. Gjentagende Tak derfor; men nogle gaadefulde Ord fulgte med; hvorledes skal jeg tyde dem? Sig mig ogsaa om jeg har noget at takke Pastor Sverdrup for; han opholder sig her og det er mig pinligt at omgaaes ham i Uvisshed om jeg muligens skulde skylde ham en Taksigelse som jeg ikke kan fremføre forinden jeg ved det. I Fru Munch vil Du finde en beundrende Sjæl; hun har en baade varm og fin Følelse og tusinde Gange mere Højsind end Gemalen. – Min Rejseberetning samt Andragende om fornyet Stipendium indsender jeg hvis Du tror det kan nytte; støt mig og raad mig i denne Sag. Indlagte Brev er Du maaske saa god at give til Dunker. Sagen angaaende indlagte dobbele Anvisning er en Æressag; for Guds Skyld lad den blive ordnet og lad mig saa ved et godt Brev fra Dig rives ud af den pinlige Uvisshed hvori jeg gaar; Du er den eneste jeg har, Du ved ikke hvad det vil sige kun at have en eneste. – Til Clemens Petersen har jeg skrevet og bedet ham tage sig af min Bog forsaavidt hans Samvittighed tillader ham det. Af Kritiken i Norge venter jeg intet til Klargjørelse af Sagen; Anfaldene er jeg naturligvis vis paa. Naa, det faar gaa sin Gang, jeg har Retten paa min Side og de skal ikke faa mig bøjet. Farvel. Hils din Kone paa det Hjerteligste fra os og skriv snart til Din hengivne Henrik Ibsen P. S. Min kjære Bjørnson! For dennegangs Skyld benytter jeg mig af dit Tilbud ikke at frankere; det sker nødtvungent – ikke frivilligt. H. I. Nordraachs Komposition til «Sigurd Slembe» opføres jævnligt som Yndlingsstykke i Foreningen. Jeg ved at han desværre er eller har været syg. Hils ham. Til Herr Cancelliraad, Boghandler F: Hegel Kjøbenhavn. Mod denne min Anvisning ville De godhedsfuldt behage at udbetale til Digteren Bjørnstjerne Bjørnson 50 Rdlr: af mit tilgodehavende Forfatterhonorar. Rom den 4de Marts 1866. Henrik Ibsen Rom den 4de Marts 1866. Kjære Hr. Advokat Dunker! Jeg skulde for længe siden have aflagt Dem min hjerteligste Tak for den tilsendte Vexel, som jeg modtog Nytaarsdag og som var mig ubeskrivelig kjærkommen baade for Beløbet selv og fordi jeg deri saa et fornyet Bevis for Deres Velvillie for mig, en Velvillie som jeg alle mine Dage skal gjøre alt hvad der staar i min Magt for at bevare. – Hvis min Bog ikke allerede er udkommen, vil det ske med det første; jeg har allerede ihøst hos min Forlægger givet Ordre til at tilstille Dem et Expl:, og hvis De, efterat have læst den, vilde meddele mig helt og holdent Deres Dom derom, saa vilde det være mig mere end kjært, – i hvilken Retning end Dommen maatte komme til at gaa. Jeg har gjennemlevet meget paa min Rejse, maaske mere i indre end i ydre Forstand, og maaske er det mest Forholdene hjemme, sammenlignede med hvad jeg har seet som muligt herude, der har indvirket paa mig. Som Resultat af dette er Bogen fremkommen; men uagtet jeg har den uryggeligste Visshed om at jeg har Ret, saa ved jeg dog ikke om jeg faar mange med mig. Jeg tænker ofte med Spænding paa hvorledes særligt De vil modtage den; thi De har været en af de faa Tilskuere, som jeg i min Fantasi stadigt har seet paa første Bænk under Stykkets Tilblivelse. Vær ikke vred fordi De tiltrods for al Skyldighed først nu modtager Tak og Hilsen fra Deres stedse hengivne og erkjendtlige Henrik Ibsen Rom den 7de Marts 1866. Hr: Cancelliraad Hegel Kjøbenhavn. Efterat jeg under 2den December f: A: havde tilmeldt Dem at jeg fandt mig i den af Dem foreslaaede Trykning af et mindre Oplag af min Bog, samt i at Forfatterhonorarets Beløb bestemtes i Forhold dertil, modtog jeg fra Dem en Skrivelse dateret 7de December, hvori De underretter mig om at Bogen ikke vilde kunne blive færdig til Julen. Herpaa har der fra min Side intet været at svare, eftersom jeg allerede i mit ovennævnte Brev udtrykkelig havde givet Dem Fuldmagt til i denne Sag at handle paa mine Vegne som De selv fandt forgodt, idet jeg dengang, som fremdeles, gik ud fra at De nok vilde vide at ramme mit Tarv. Men i et af Deres Breve siger De at Februar er den hensigtsmæssigste Tid for Udgivelsen, og i et andet nævner De Begyndelsen af Marts «fordi Bogen omtr: samtidigt bør udkomme i Norge og her». Af de norske Aviser ser jeg at allerede den 20de Februar ankom et Paketfartøj fra Kjøbenhavn til Christiania med Stykgods; men om min Bog erfarer jeg intet; jeg gaar her i en Spænding og Forventning, som ikke er til at beskrive og som nu snart er uudholdelig. Udgivelsen af denne Bog har isandhed været mig dyr; jeg vil ikke tale om det reducerede Honorar, som jeg naturligvis maatte indgaa paa eftersom Forslaget derom fremkom saa sent at jeg intet Valg isaahenseende havde saafremt jeg vilde have min Bog ud til Julen, hvilket for mig var Hovedsagen og hvilket De, i det Brev hvori Forslaget fremsattes, fremdeles erklærede for gjørligt. Men den har været mig dyrere endda. Jeg har under denne Spænding ikke kunnet tage alvorligt fat paa mit nye Arbejde. Jeg har, saalænge jeg ikke har kunnet paaberaabe mig Udgivelsen af noget nyt literært Arbejde, været afskaaret Adgangen til at indgive til Regjeringen Andragende om fornyet Rejsestipendium, hvortil Ansøgningstiden udløber om 3 Uger. Jeg beder Dem ikke at tro at jeg lægger Dem dette til Last; jeg har nu som før ubegrænset Tillid til Deres Retsindighed og Velvilje; men jeg henstiller paa det indstændigste til Dem ikke længere at forhale Udgivelsen. Hvad der er traadt ivejen tilskriver jeg altsammen Omstændighederne; men nu maa Tiden, ifølge Deres egne Udtalelser, være gunstig. – Jeg har desforuden en Bøn til Dem, hvilken fremtvinges af alle nysnævnte Forhold. Jeg anmoder Dem om at ville indgaa paa strax at udbetale mig det hele fra først af tilbudte Honorar, naturligvis mod den Forpligtelse fra min Side at betragte det halve Beløb som Forskud paa senere Arbejder, saafremt 2det Oplag ikke skulde udkomme. Vil De indgaa herpaa, saa gjør De mig en stor og værdifuld Tjeneste, især hvis De snart maatte fatte Beslutning, og beder jeg Dem om i saa Fald at lade 50 Rdl: af Summen indtil vidre henstaa hos Dem til B. Bjørnsons Disposition, da han har nogle Anliggender at ordne for mig deroppe. Mit nye Arbejde er et historisk Skuespil fra Christian den 4des Ungdomstid og beregnet paa Opførelse paa Scenen. En Digtsamling har jeg ogsaa Materialier til; skulde De ønske at ville overtage Forlaget af en saadan, da beder jeg mig derom underrettet for i Sommerens Løb at kunne foretage de fornødne Skridt. – De forlangte to Expl: imødeser jeg med Længsel, ligesaa Bogens Udkomst og et velvilligt Svar. Jeg beder Dem om at hilse min Svigermoder, hvis Lejlighed dertil gives, ligesaa Clemens Petersen saafremt De kjender ham personligt – og forresten beder jeg Dem gjentagende ikke at tage min Anmodning fortrydeligt op. Deres stedse forbundne Henrik Ibsen P. S. Postportoen af dette Brev bedes ført mig i Regning; det er dyrere at frankere herfra end omvendt Rom den 16de Marts 1866. Hr: Cancelliraad Hegel! Igaar modtog jeg Deres meget ærede og kjærkomne Skrivelse af 6te d. M., hvilken jeg med disse Linjer skynder mig at besvare. Deres Brev af 23de Novbr: f. A: blev af mig besvaret allerede paa selve Modtagelsesdagen, nemlig Lørdagen den 2den December. Da jeg ingen Concept skriver og heller ikke holder Copibog, men kun optegner mine Breves Afsendelsesdatum, kan jeg naturligvis ikke nu ordrett gjengive Indholdet af nysnævnte Skrivelse, men Hovedsummen deraf var at jeg indgik paa Deres Forslag om Deling af Opplaget saavelsom af Honoraret, samt at jeg, for ikke yderligere at sinke Trykningen ved en fortsatt Brevvexling frem og tilbage, gav Dem ubetinget Fuldmagt till i et og alt denne Sag betræffende at afgjøre alle muligens oppstaaende Spørgsmaal paa egen Haand uden derom at indhente mit Samtykke, idet jeg udtrykkelig tillføjede at jeg følte mig fuldt forvisset om at De vilde efter eget fri Valg vide at ramme mit Tarv ligesaagodt som jeg selv. Om Bjørnsons Yttring till Dem isommer at mit Digt behandlede et Emne fra en langt tillbageliggende Periode erklærede jeg, som jeg fremdeles gjør, at den maa grunde sig paa en Misforstaaelse; jeg har derom tillskrevet ham men endnu ikke modtaget Svar. Deres allerede i Skrivelse af 18de Novbr: fremførte Anke mod min Orthografi havde jeg besvaret under 25de November, hvilket Brev De jo har modtaget; till den i nysnævnte Skrivelse givne Tilladelse til at foretage Forandringer i Skrivemaaden, henviste jeg kortelig i Brevet af 2den December. Bemærkningen om de mange af mig brugte men i Danmark ukjendte Ord besvarede jeg med at saadant var uundgaaeligt, at Ordene vare brugte saagodtsom udelukkende for at betegne Lokalforholde, Fjeldformationer o. s. v. hvorfor man naturligvis i et Sletteland ingen tillsvarende Betegnelser har, men at Ulempen herved ikke var større, end den, som Læsningen af en Søroman medfører for en Indlandsbeboer; han forstaar vistnok ikke alle de i Sølivet forekommende Udtryk, men derved bliver dog ikke Bogen uforstaaelig. At et Brev af saadant Indhold under førnævnte Dato af mig blev skrevet og indleveret, erklærer jeg herved paa Ære og Samvittighed, og naar De ikke har modtaget det, maa det altsaa være bortkommet undervejs. Men dette Tillfælde har jeg ikke før nu tænkt mig Muligheden af og herfra skriver sig at jeg ikke besvarede Deres Brev af 14de December (formentlig fejlagtigt dateret, da det ifølge Kjøbenhavns Poststempel allerede er afgaaet den 13de); thi hvad deri tilltrængte Besvarelse havde allerede faaet en saadan i hint (bortkomne) Brev, hvilket jeg dengang antog for blot forsinket og Dem nogle Dage senere ihændekommet. I et Brev, som min Svigermoder tillskrev mig den 2den Januar d. A. forekommer Yttringer, som fremkaldte min siden vedligeholdte Uvisshed og pinlige Forventning. Hun skriver at hun Dagen iforvejen havde talt med Dem; hun beklagede at Trykningsanliggendet endnu ikke var afgjort o. s. v. Jeg, der ikke anede at mit Brev af 2de Dcbr: var bortkommet, fortolkede dette som om De nu havde faaet nye Betænkeligheder og at De agtede at fremsætte yderligere Forslag, hvilke jeg siden den Tid med hver Postdag har ventet, idet jeg afvexlende i Uvissheden har spejdet i alle Blade efter Bogens Udkomst henholdende mig till at De engang havde nævnt Februar som en hensigtsmæssig Udgivelsestid. Det var under Vægten af en saadan Stemning at jeg skrev mit Brev i forrige Uge og skulde deri forekomme noget Udtryk, der paa nogensomhelst Maade kunde vække Anstød, beder jeg Dem opprigtigt at tillgive mig. Deres højsindede Tillbud om at lade det forblive ved den første Aftale om Opplag og Honorar ønsker jeg ikke at modtage, jeg beder Dem tvertimod indstændigt og indtrængende at lade det have sit Forblivende med Delingen. Nogen Nødvendighed for Dem af at lade trykke det store Opplag paa engang indser jeg ikke at der, tilltrods for min nu forklarede Taushed, har været tillstede. Thi selv om jeg skulde have faldet paa at fordre det hele Honorar, saa havde jeg dog ingensomhelst Rett til at paastaa Trykningen af det hele Opplag, og dersom De mener at Afsættningen foreløbig kun vil kræve et mindre Antal Exemplarer, er det jo unødvendigt at paatage Dem fordobblede Omkostninger till Papir og Trykning; Typerne blive jo, efter hvad De tidligere har foreslaaet, staaende i Satsen og jeg vil inderlig ønske at dette Brev maa komme tidsnok till at forhindre det i Deres sidste Skrivelse nævnte Arrangement eller at De af Dem selv i Mellemtiden er falden paa den her nævnte Udvej. Jeg gjentager det, jeg ønsker og jeg gjør Fordring paa at bære min Andel af et muligt Tab i dette Anliggende; at vide dette helt og holdent væltet over paa Dem, vilde blive en Tanke, som kom till at pine mig baade dybt og længe. Hvis De derimod vil indgaa paa min Anmodning om at udbetale den anden Halvdel af Honoraret som foreløbigt Forskudd paa nye Arbejder, saaledes som omskrevet er i mit Brev af 8de dennes, da er dette naturligvis en anden Sag, hvorfor jeg vil være Dem meget taknemmelig. Hermed haaber jeg at alle Misforstaaelser maa være fjernede og at jeg i Fremtiden maa nyde Æren og Behageligheden af som Forfatter at være knyttet till Dem, ligesom det er min Agt saameget som muligt at knytte mig till Danmark. Normænd og Svensker har en forfærdelig Blodskyld at afvaske ligeover for eder og jeg føler det som mit Livs Oppgave at bruge de Evner Gud har givet mig til at vække mine Landsmænd opp af Sløvheden og bringe dem till at se hvor de store Livsspørgsmaal peger hen. Indlagte Skrivelse till Cand: jur: A. Klubien bedes ham godhedsfuldt tillstillet samtidigt med det till ham begjærede Friexemplar; den Billet till ham, som jeg tog mig den Frihed at indlægge i min Skrivelse till Dem af 26de October f. A. har han, efter alle Mærker at dømme, ikke modtaget; formodentlig er den bortkommen i Byposten. Ogsaa Postportoen af dette Brev beder jeg mig ført i Regning; Pavestaten har nemlig ingen Postkonvention med Danmark, og at frankere længere end till Grændsen herfra medfører derfor en Portoforøgelse af henimod 1 MՖ dansk for et enkelt Brev. Idet jeg imødeser Udkomsten og Modtagelsen af min Bog, tegner jeg mig med Højagtelse Deres stedse forbundne Henrik Ibsen Rom, 16 & sol;3. 66. Carissimo mio amico! Er det for at straffe mig for min tremaaneders Taushed isommer, eller er det for at kunne samtidigt yttre Dig om min Bog at Du endnu ikke har besvaret mit Brev? Eller har Du ikke modtaget det? Jeg afsendte det herfra den 26de October, indlagt i en Skrivelse till Cancelliraad Hegel, idet jeg udtrykkelig bad ham sørge for at det kom Dig ihænde; har Du ikke faaet det, saa forhør Dig hos ham derom, saafremt Du finder det Umagen værd. Samtidigt forlangte jeg at et Expl: af min Bog skulde sendes Dig naar den udkommer. Dette er nu enten skeet eller ogsaa medfølger den denne Billet. Jeg beder Dig om at læse Bogen uden Paavirkning af Erindringen om vore mange Samtaler; meget ændrer sig og meget siges som ikke skrives. Om min Gjæld till Dig skrev jeg at Mosaiksagerne med Glæde skulde blive kjøbte forsaavidt Du ikke siden havde betænkt Dig og nu foretrak Beløbet efter Anvisning udbetalt hos Hegel. Herpaa har jeg forgjæves ventet Din Bestemmelse. Noget ordentligt Brev vil jeg ikke skrive før jeg ved om hint virkelig er gaaet tabt. Livet i Rom er ikke som i carissimos Tid, og jeg frygter for, ja jeg ved med Visshed at de gyldne Romerdage for mit Vedkommende aldrig kan vende tillbage hvis vi ikke skulde faa Dig herned anden Gang. Foreningens Kasse florerer men Livet er sløvt; hver Dag at ruske i Karlene for at holde dem vaagne, det er noget som man trættes ved naar man er ene om Arbejdet. Till Sommeren drager jeg till Sorent, hvor jeg agter at skrive et nyt Skuespil; jeg maa være nær Havet for at faa den rette Luft ind i det. En Vandring i Sabinerne nordover fra Tivoli till Corese agter jeg at foretage iforvejen formodentlig sammen med Evens, La Cour og Sonne; nogen nærmere Plan har vi dog ikke lagt, undtagen forsaavidt det er min faste Besluttning ikke at begaa den Hovedfejl at omgaa Fæstningerne. Det kan blive en morsom Vandring; men det ved jeg paa Forhaand, den vil ikke afblege Erindringen om Dagene i Genazzano, Olevano, Subiaco, Cerrano og Tivoli. Det var gyldne Dage; jeg bliver underligt stemt saaofte jeg tænker paa dem. Lev vel, Du min kjære klare prægtige Ven, og skriv snart till Din stedse hengivne Henrik Ibsen Rom den 22de Marts 1866. Hr: John Grieg! Allerede forlængesiden skulde jeg have aflagt Dem min hjerteligste Tak for Deres varme og venlige Brev, og det eneste der kan undskylde min Opsættelse er at jeg gjennem Deres Broder har sendt Dem en foreløbig Hilsen. – Det er mig naturligvis kjært at faa mit Arbejde oversat; kan det løfte og gribe nogen udenfor vort eget Land, skal det glæde mig. Hjemme hos os maa desværre Digtningen herefterdags slaa ind paa en anden Vej; at kalde vore historiske Minder frem har for Øjeblikket ikke nogen indre Sandheds Trang og Nødvendighed i sig; hvad der i de 2–3 sidste Aar har fundet Sted hos os – eller rettere sagt, hvad der ikke har fundet Sted, viser noksom at der mellem Nutidens Normænd og vor mægtige Fortid ikke er anden Sammenhæng end mellem vore Dages Grækerpirater og hine gamle som havde Mod og Tro og Vilje og derfor ogsaa Guderne i sine Rækker. Naa, det kan muligens lysne endnu, men jeg mener at fortiden har vi andet at gjøre hjemme. – At Bearbejdelsen vil lykkes Dem, og lykkes Dem i bedste Forstand ligeoverfor det Publikum, paa hvilket den er beregnet, det er jeg fast forvisset om. Jeg har taget Bogen for mig og finder selv at den indeholder adskilligt, som maatte kunne give Gjenklang i Tydskland. Det er forunderligt med det Historiske; det gjentager sig selv, under skiftende Former, ligesom Variationerne over et Musikthema. I Tydskland kjæmpes jo for Tiden den samme Kamp om at samle og at splitte; de samme Lidenskaber og Interesser rører sig; Tydskerne har paa en Vis baade sin Bisp Nikolas og sin Skule Jarl, og Haakon er ham, som de længter efter og som de haaber paa. – Det er ganske sandt at jeg nærer en stærk Uvilje ikke som De siger, mod Tydskerne, – men mod Tydskheden og mod Tydskeriet; naar vi, som jeg haaber, engang træffes, skal jeg faa Lov til at forklare mig nøjere, jeg kan ikke med at skrive lange Breve; men jeg vil kun sige at jeg i mange Maader fuldkommen erkjender det baade smukke og gode, som findes blandt disse vore Arvefiender, – thi det er de for Øjeblikket, men Stillingen maa og vil forandre sig, thi den er unaturlig i sin inderste Grund. Jeg har for flere Aar siden levet fire Maaneder i Dresden og Erindringerne derfra er noget af det lyseste og venligste jeg ejer. – Hvorvidt det er rigtigst at foretage Oversættelsen i Jamber, derom tør jeg ingen Mening have, men stoler ganske paa Deres rigtige Takt i denne som i enhver anden Henseende. At denne Oversættelsesform nødvendigvis betinger en fri Behandling af Enkelthederne er jeg naturligvis ganske enig med Dem om. Idet jeg ønsker os Begge tillykke med Deres Foretagende, haaber jeg ved Lejlighed at faa høre videre om Tingenes Gang og tegner mig med en hjertelig Hilsen Deres venligst forbundne Henrik Ibsen. Deres Excellence, Hr: Statsminister Sibbern! Uagtet jeg desværre ikke kan paaberaabe mig den Lykke personligt at være kjendt af Deres Excellence, vover jeg dog i en for mig højst vigtig Anledning at henvende mig til Dem, som Landets første Mand, med ærbødigst Anmodning om at Deres Excellence vilde behage ikke alene at forelægge Hans Majestæt Kongen indlagte underdanigste Andragende, men ogsaa at støtte samme med Deres afgjørende Anbefaling og forøvrigt undskylde de mulige formelle Fejl, som deri maatte findes. Angaaende mit nys udkomne Værk og mine Livsforholde forøvrigt, tillader jeg mig at henvise til «Aftonbladet» for 6te April, hvori findes optaget et «Brev fra Norge», hvis Fremstilling af mine ydre Omstændigheder, i det Store og Hovedsagelige taget, medfører Sandhed. Den Imødekommenhed, som Deres Excellence hidindtil har benyttet Deres ophøjede Stilling til at udvise, giver mig sikkert Haab om at heller ikke jeg vil blive stillet udenfor den talrige Kreds, der pligter at omfatte Deres Excellence med stedsevarende Taknemmelighed, og i dette Haab vover jeg at tegne mig Deres Excellences ærbødige Henrik Ibsen. Rom den 15de April 1866. – Til Hans Majestæt Kongen! Underskrevne Henrik Ibsen ansøger herved underdanigst om at det naadigst maatte behage Deres Majestæt gjennem den Kongelige norske Regjering at lade fremsætte til det nu forsamlede Storthing Proposition om at der til mig bevilges en aarlig Gage af 400 Spdlr, for derved at sætte mig istand til udelukkende at kunne leve for mit Kald som Digter. Efterat der i to paa hinanden følgende Aar, 1862 og 1863, var mig ved Kongelig Resolution bevilget Stipendier, hvert paa 100 Spd for i et Par Sommermaaneder at foretage indenlandske Rejser, tilstodes der mig i 1863 et Stipendium, stort 400 Spd, af Fondet til Videnskabsmænds og Kunstneres Rejser i Udlandet, hvorefter jeg i Begyndelsen af Aaret 1864 tiltraadte en Udenlandsrejse, og har siden den Tid væsentlig opholdt mig i Italien. Den første Frugt af min Rejse foreligger nu for Offentligheden gjennem mit for nylig i Kjøbenhavn udgivne dramatiske Digt, betitlet «Brand», som allerede nu, faa Uger efter Offentliggjørelsen har tiltrukket sig Opmærksomhed ogsaa udenfor mit Fædrelands Grændser; men af de modtagne Taksigelsesyttringer kan jeg ikke leve, og det efter Forholdene forøvrigt rigelige Forfatterhonorar er ligeledes utilstrækkeligt til at sætte mig istand til at fortsætte min Rejse og idethele taget betrygge selv min nærmeste Fremtid. Det er efter Raad, indløbet pr: Telegraf fra mine Venner i Christiania, at jeg vover dette usædvanlige Skridt, direkte at henvende mig med min underdanigste Ansøgning til Deres Majestæt. Vi havde tidligere troet at der om et Aar skulde have været Anledning til gjennem erhvervet Kongelig Proposition at faa min Sag frem for et da forsamlet Storthing; men nu viser det sig at der maa ventes i tre Aar, og dette kan jeg ikke. Det er ikke for et sorgfrit Udkomme jeg her kjæmper, men for den Livsgjerning, som jeg uryggelig tror og veed at Gud har lagt paa mig, – den Livsgjerning, der staar for mig som den vigtigste og fornødneste i Norge, den, at vække Folket og bringe det til at tænke stort. Det private Forslag, som man har sagt mig at flere Medlemmer af Storthinget vil fremsætte, har ingen Udsigt til at drives igjennem; en Henvendelse til Regjeringen tillader Tiden ikke. Min Konge er derfor mit eneste og sidste Haab. Det hviler i Deres Majestæts Kongelige Haand om jeg skal maatte tie og bøje mig under den bittreste Forsagelse, som kan ramme et Menneskes Sjæl, – den Forsagelse, at maatte slippe sin Gjerning i Livet, at maatte vige der, hvor jeg veed at der er givet mig Aandens Vaaben til at kjæmpe; og dette er for mig tifold tungt; thi jeg har indtil denne Dag aldrig veget. Men jeg er trøstig; thi naar jeg her har betegnet min Livsgjerning som skeet er, saa veed jeg ogsaa at jeg derved har betegnet mig selv som en Stridsmand under Deres Majestæts aandelige Banner. Rom den 15de April 1866. underdanigst Henrik Ibsen Cand. jur A. Klubien store Kannikestræde N 15 Hjertelig Hilsen gjennem en prægtig Karl, en af dem, som skal give Fremtiden sin Retning. Din Henrik Ibsen Rom den 25d April 1866. – Hr: Georg Brandes! Det paabegyndte Brev kan jeg ikke sende Dem; det er skrevet midt oppe i den pinlige Stemning, som i de første Dage efter Davids Død havde grebet os samtlige Skandinaver hernede. Nu staar Tingen anderledes for os; der er for ingen af os nogen Grund till Selvbebrejdelse, og Begivenheden maa derfor fortælles paa en anden Maade. Hvormeget De kjender af det passerede, ved jeg ikke; jeg vil derfor skrive, som om De intet kjendte. Omtrent i Midten af Marts kom David tillbage fra en Udflugt i det Neapolitanske. Han var livlig og forholdsvis munter, men legemligt ikke ganske vel; navnlig talte han om lette Feberfornemmelser, som dog ikke hindrede ham i at færdes blandt os andre, og som hverken han selv eller vi tillagde nogen Betydning da de her ere saa hyppige især udover Vaaren. Jeg talte ofte med ham efter Tillbagekomsten, oftere end før; det var som oftest de politiske Forholde hjemme, der beskjæftigede os; om Dem talte vi ogsaa meget; de Stridigheder, De laa i, interesserede mig, og hernede har vi kun ufuldstændig Anledning till at følge med. Fra hans Udflugt sydover var det især Sorento, der havde tilltalt ham; Beliggenheden lige ved Havet fandt han henrivende, og naar han led under Heden og Feberfornemmelserne og Sciroccoen, som just i de Dage hjemsøgte os, undslapp der ham hyppigt gjentagne og usædvanligt livlige Ytringer om hvor herligt det nu vilde være at kunne springe ud fra den høje Strand dernede ved Sorent, og faa sig et godt kjølende Bad. (Mærk dette!) – Fredagen den 23d Marts saa jeg David i Foreningens Lokale; han havde tegnet sig som Deltager i et Gilde, vi om Aftenen skulde give for Etatsraad Bravo. Han syntes rask, men tog Medicin, og fortalte at han havde raadspurgt Dr: Erhard, der havde paalagt ham almindelig Forsigtighed i Diæt og givet ham nogle Draaber. Vor Samtale kom till at berøre adskillige alvorlige Gjenstande og just som jeg vilde gaa sagde han: «Det er sandt, jeg har idag faaet Brev fra Georg Brandes, han beder hilse Dem!» Jeg takkede og spurgte, idet jeg formodede at mit nye Digt var udkommet, om der ikke stod mere, hvortill han svarede med et bestemt nej. Under det følgende Ordskifte ytrede han Forundring over at jeg ikke personligt kjendte Dem, en Forundring, som var mig paafaldende, da jeg under vore tidligere Samtaler om Dem udtrykkeligt havde sagt, og desuden ved forskjellige Spørgsmaal noksom givet tillkjende, at noget personligt Bekjendtskab ikke fandt Sted. Jeg lagde imidlertid ingen vedvarende Vægt herpaa; thi midt under den Vrimmel af Indtryk, man paa en Rejse modtager, slipper ens Erindring lett hvad den i Forbigaaende modtager, og David syntes idetheletaget endnu at staa midt inde i Rejseuroligheden. – Ved Gildet for Bravo var David ikke tillstede; det blev sagt at han var gaaet tillsengs. Lørdagen den 24d var der om Aftenen almindelig Sammenkomst med Konsert i den skandinaviske Forening. Kl: 8½ saa jeg David, der syntes oprømt og som nu med et Smil ytrede at der i Brevet stod meget mere end en Hilsen, men at han Dagen iforvejen havde været saa fortumlet i sit Hoved, at det ikke havde været ham muligt at kunne meddele mig noget deraf. Nu fik jeg en fuldstændig Meddelelse, saavidt jeg kan skjønne, fuldkommen korrekt, ialfald var den sammenhængende fra Ende till anden. Jeg bad ham naturligvis bringe Dem min bedste Takk og Hilsen, derpaa talte vi endel om min Bog, hvilken jeg lovede at laane ham næste Middag og spurgte ham i den Anledning, paa hvilken Sal han boede. Hertill svarede han: første Sal, og tillføjede at Musiken og Heden generede ham; han vilde gaa tillsengs. Strax efter hørte jeg af Kammerherre Wolfhagen at han var gaat hjem. Gaarden, hvor David boede, er et Hjørnested. Den har Facade till Corso og en lang Sidebyggning ud till en trang Overskjæringsgade: via della croce. Denne Sidebyggning er uregelmæssig. Her boede David; ikke, som han havde sagt, paa 1ste, men paa 3die eller 4de Sal (hvilken af Delene er vanskeligt at sige med Bestemthed, da Gulvene i de forskjellige Værelser ikke ligger i Plan med hverandre). I Forhuset till Corso boer en fransk Oberst; en Skildvagt staar udenfor. Henimod Kl: 4 om Natten till Palmesøndag hørte Soldaten et tungt Fald inde i Strædet via della croce, han ser efter og finder et nøgent Menneske ligge livløs paa Brostenene. Det var David; Vinduet till hans Værelse stod aabent. Vagten gjorde naturligvis Anskrig og fik tillkaldt nogle Sygebærere fra det nærliggende store Hospital St: Giacomo, hvorhen han strax blev bragt. Kand: Kierkegaard var den første, som erfarede det passerede, da han om Morgenen vilde forhøre sig om Davids Befindende; han fik Konsulen tillkaldt, denne forseglede den Afdødes Papirer og overgav disse tilligemed hans øvrige Effekter till hans Tante, Prindsesse Pignatelli. Da David om Lørdagsaftenen Kl: 10 var kommen hjem, havde han af Tjenestepigen forlangt kogende Vand dels for at tage Fodbad, dels for at lave The. Da Pigen bragte ham Vandet havde David givet hende 1 Scudo (2 Rdlr); noget forundret havde hun spurgt, om han skulde flytte; hertill svarede han nej, idet han takkede og tillføjede at han intet videre behøvede. Derpaa var Pigen gaaet tillsengs. Ved Siden af Davids Dør boede en Lejetjener, som han undertiden benyttede; denne havde i Nattens Løb intet hørt. Om Morgenen fandtes Døren till Davids Værelse halvt aaben og Lyset endnu brændende. Fodbadet viste sig at være blevet benyttet; paa Thekanden fandtes en ganske ubetydelig Levning af en overordentlig stærk The, – efter Konsulens Ytring: sort som Kaffe; Resten af den store Kandes Indhold var forsvundet. En Spirituslampe, som David ellers benyttede, stod paa sin Plads; den havde efter Pigens Udsagn været i Ustand i flere Dage og desuden overflødig ved denne Lejlighed, da jo Vandet var bragt ham kogende. Spiritusflasken stod imidlertid paa Bordet og ved Siden af den et Vinglas, som bar Spor af at have været iskjænket Spiritus. Ved Sengen laa hans Skjorte og den Uldtrøje, han plejede at bære inderst. Begge vare endnu om Morgenen gjennemvaade af Sved. – Paa Davids Skrivebord laa to paabegyndte Breve. Begge ere øjensynlig stilede till hans Tante. Det ene begynder med at han har overbragt Kmh: Wolfhagen med flere navngivne Personer Indbydelsen till det bevidste Middagsmaaltid, men at han selv, paa Grund af Ildebefindende, ikke vilde kunne komme før Onsdagen. (Dette var ogsaa fuldkommen rigtigt; Invitationen var overbragt om Lørdagsaftenen.) Men saa kommer nogle Linjer, øjensynligt skrevne længere ude paa Natten, hvilke dels ere utydelige, dels meningsløse. Bladets første Side, af Størrelse som nærværende Papir, var fuldskrevet, derpaa ere 2den og 3die Side oversprungne, og paa 4de fortsættes mere og mere forvirret; de sidste næsten ulæselige Ord ere «Jeg er død; jeg er i det yderste Vanvid» og istedetfor sit Navn, som Underskrift, har han skrevet «Jeg er gal!». – Det andet Brev, en liden Lapp, er øjensynligt skrevet mellem Begyndelsen og Afsluttningen af ovennævnte, og beregnet paa at skulle leveres till hans Tantes Tjener, som om Morgenen plejede at indfinde sig. Det omtaler i uklare Udtrykk den Ulykke, som er hændt ham; han beder at Lægen strax maa hentes; han er meget syg. Hans Forældre skal underrettes om alt, skaansomt, men uden Omsvøb. Ogsaa i denne Billet er den stigende Aandsforvirring kjendelig. Han ender med, at han ikke vil vække nogen af Husfolkene «for at de ikke, ved at undlade at komme ham till Hjælp, skulle blive medskyldige i det, som maa ske.» Begge Breve vare aabne. Sengen viste, at han havde ligget; paa Hovedpuden fandtes Spor af 2–3 store Bloddraaber, som efter en stærkt begyndende men igjen pludseligt standset Næsebløden. Hvad er nu foregaaet deroppe i den forfærdelige Natt? – Noget overlagt Skridt kan der ikke være Tale om at han har begaaet. En Sindsforvirring, som den, der vidner ud af hver Linje i hine to Breve, lader sig ikke eftergjøre af noget Menneske, der har Fornuftens Brug. Den Sygdom, han var angreben af, var en gastrisk Feber, der under herværende klimatiske Forholde lett og med Hurtighed kan slaa sig paa Hjernen. Han havde i flere Dage kun levet af Kjødsuppe og The; sin Tillstand vilde han ikke vedgaa for nogen, ikke engang helt ud for Lægen; det oppirrede ham, naar man spurgte till hans Befindende. Ved Hjemkomsten om Aftenen har Sygdommen udviklet sig; den store Mængde stærk The har været ham skadelig, og hvis han nu dertil, febersyg som han var, har, i den Tanke at skaffe sig Søvn, drukket Spiritus, saa vil Sygdommens rivende Fremskridt ikke længere kunne forundre nogen. Men selv hans Feberfantasier har aabenbart ikke gaaet i Retning af at forkorte Livet; thi hans Hentydninger till «det, som maa ske», gjælder aabenbart hans Frygt for at Autoriteterne ville indsætte ham i en Daareanstalt uden at Husfolkene ville forhindre det. – Han er sprungen ud fuldkomment nøgen; saaledes springer man ud i et Bad. Han er endvidere, som De af det følgende skal se, sprungen ud med Hovedet foran. Heri mener jeg at vi øjner Traaden i hans forvildede Tankegang, og denne min Hypothese er fuldkommen bleven billiget saavel af Lægen, som af samtlige hans herværende Landsmænd. Uklare Erindringer fra Sorent og dets Bade har svævet for ham; Feberheden har ligesom fortæret ham, den overstrømmende Sved har været ham uudholdelig, Virkelighed og Erindringer har blandet sig sammen til et for ham, og saa er Ulykken skeet; – der var ingen som kunde hindre den. Da den Afdøde ikke var Katholik, kunde Liget ikke forblive i St: Giacomo; hans Tante havde tabt al Fattning og havde desuden efter de her gjældende Love ikke Tilladelse til at henbringe den Døde till sin Bolig. Liget blev derfor Søndags Middag ført till den skandinaviske Forening, hvor en stadslæge, samt derpaa Dr: Erhard, i Politiets Nærværelse om Mandagen foretog Obduction for at faa Dødsaarsagen konstateret. Jeg var tillstede. Faldet havde været øjeblikkeligt dræbende. Det øverste af Hovedskallen var knust og indtrykt, hvilket beviser at han er sprunget ud med Hovedet foran. Dette fremgaar yderligere deraf, at Ansigtet var blodigt som efter en stærk Skrabning nedefter, hvilken Skrabning aabenbart er fremkommet ved at han i Faldet har stødt mod Gesimsen af det nedenunder værende Vindu, og derved forklares tillige at han blev funden kastet over mod den modsatte Side af Gaden. Arme og Ben vare hele, men flere Ribben knækkede og Lungen itureven, hvorfor en betydelig Blodudstrømning havde fundet Sted. Kjendetegn paa en stærkt og hurtigt udvikklet Tyfus var tillstede, og Doktor Erhardt erklærede at den Afdøde, trods hans Spørgsmaal, har lagt forsætteligt Dølgsmaal paa hvor ilde det igrunden maa have staaet till med ham. Han tillføjede ogsaa, at om nogen havde været tillstede hos ham, saa kunde man vistnok have forhindret Dødsmaaden, men neppe den samme sørgelige Udgang paa naturlig Maade. Dette har været os en Trøst, ligesom vi ogsaa stadigt har gjentaget for hverandre at hans Læge end ikke et Øjeblik har fundet eller kunnet finde sig foranlediget till at tillraade noget extraordinært Tillsyn. Her gik desuden flere andre Landsmænd blandt os, tillsyneladende langt sygere end han, og, som før bemærket, vilde han paa ingen Maade taale at man yttrede nogen Bekymring for ham; hans Tante, i hvis Hus han daglig kom, faldt det heller ikke ind at skjænke hans Ildebefindende nogen særlig Oppmærksomhed. Tirsdagen efter Dødsfaldet blev han begravet ude paa den venlige protestantiske Kirkegaard; saagodtsom samtlige fulgte, og vi afsluttede derude, paa en Maade end sædvanligt, vort Samliv for denne Vinter. Jeg har nu fortalt Dem den hele ulykkelige Begivenhed, koldt, som en Indberetning; men saaledes kan jeg nu se tillbage paa den, naar det behøves, og saaledes antager jeg at De er bedst tjent med at modtage den. De var meget ofte tillstede i Deres afdøde Vens Tanker under hans sidste Levedage. Jeg kjendte ham vistnok ikke tillbunds, men det saa jeg, at der var mange stille smukke Dybder i ham. Hvor meget hans Forældre kjender af Sammenhængen, ved jeg ikke; De maa derfor være varsom med de Meddelelser, De her har faaet. Sluttelig takker jeg Dem for de venlige Ord fra Dem, som ere mig meddelte. Jeg haaber og glæder mig till engang personligt at træffe Dem; staar det till mig at vælge mit fremtidige Oppholdssted, saa bliver det Kjøbenhavn; længere Nord vil jeg ikke. Indlagte Billet tør jeg maaske bede Dem om velvilligt at tillstille Hr. Hegel. Kjender De Clemens Petersen, saa beder jeg Dem hilse og takke ham for hans Anmeldelse. «Fædrelandet» er det eneste danske Blad vi holder her. Skulde de øvrige Blade behandle min Bog, vilde jeg være Dem usigelig takknemmelig, dersom De, uden altfor megen Ulejlighed, vilde under Korsbaand og ufrankeret, som Aviser ialmindelighed, sende mig vedkommende Nummere, – eller ogsaa bede Hr. Hegel gjøre det; jeg har glemt at skrive derom i indlagte Billet. – Lev vel, og slaa tilltrænges i mange Maader oppe Deres hengivne Henrik Ibsen Rom den 25de April 1866. – Hr: Cancelliraad Hegel! Hermed følger en Liste over de væsentligste Trykkfejl i min Bog; det skulde inderligt glæde mig om Afsættningen maatte blive en saadan, at den aabnede Lejlighed till at faa dem rettede i et nyt Opplag. Staar Bogsalget blot nogenlunde i Forhold till de mange Hilsener og Takksigelser, som jeg allerede har modtaget saavel fra Danmark som fra Norge, saa er der al Grund till at haabe det bedste. Hjertelig Takk for den modtagne Vexel tilligemed Oppgjøret; men jeg maa fremdeles forbeholde mig min Ret till indtill videre at betragte det halve Honorar som et Forskud; det ligger ikke i min Interesse, ligesaalidt som min Samvittighed tillader mig det, at paaføre Dem noget Tab ved vor første fælles Forretning. I de svenske Blade har jeg seet Digtet averteret men endnu ikke anmeldt; dog, det kommer vel. Sommeren tillbringer jeg i Sorent; men min Adresse er ligefuldt den gamle for det Tillfælde at der skulde være nogen Anledning till at tillskrive mig. Deres med Højagtelse forbundne og hengivne Henrik Ibsen P. S. Trykk og Papir er meget smukt, men Bogen vilde formentlig have vundet i Udseende hvis Verskolonnerne havde staaet mere midt paa Siderne. Rom den 4de Mai 1866. – Min kjære fortræffelige Ven! Takk for begge dine Breve, hvoraf jeg modtog det sidste igaar. Nogen Ansøgning om Rejsestipendium har jeg ikke indleveret da Bjørnson for nogen Tid siden i et Brev ytrede at han vilde gjøre det for mig; hvorvidt det er skeet, ved jeg ikke; men hvis Storthinget bevilger Gage, saa kan jeg ikke vente noget fornyet Stipendium, og bevilges ikke Gagen, saa er min Gjerning i Norge afsluttet og jeg anser det da ikke for Rett og billigt at begjære noget fra den Kant. Jeg skal aldrig glemme hvad I brave Karle har virket for mig! Till Kongen henvendte jeg mig direkte i et Andragende indlagt i Brev till Statsminister Sibbern under 16de April; Svar har jeg naturligvis ikke modtaget; et Brev bruger 10–11 Dage herfra til Stokholm. Paa Vers kunde jeg ikke skrive, men jeg tror der var Kraft i det alligevel, og forøvrigt bad jeg Sibbern anvende sin Indflydelse. Bjørnson har sagt mig at han har bearbejdet Storthingsmændene for mig; tal med ham og sørg for at hans Iver ikke svækkes derved at der fremkommer kgl: Proposition. Om min indenlandske Rejse skal jeg under alle Omstændigheder sende Indberetning. Hils de gode Venner, Bachke, Botten-Hansen og Løkke; kommer jeg engang tillbage, skal jeg vide at takke jer bedre. Jeg havde ikke ventet at min Bog skulde blive saa godt modtaget; fra Danmark har jeg i den Anledning modtaget mangfoldige Hilsener, Lykønskninger og Takksigelser, tilldels fra fremragende Folk, som Etatsraad Krieger, Conferentsraad David, Fru Heiberg o. s. v. – Indbydelser og lignende har jeg ogsaa faaet, og det er jo godt, thi maaske blir Kjøbenhavn mit Hjem for Fremtiden. Gjør mig den store Tjeneste at sende mig alle de Nummere af de forskjellige norske Blade, (undtagen Morgenbladet), som du kan overkomme, og som indeholde Anmeldelser af mit Digt; send dem ufrankeret og under Korsbaand som Aviser ialmindelighed, jeg faar dem da for en Bagatel. Sig ogsaa Hansen at vi med Længsel venter om han bevilger vor Ansøgning om Nyhedsbladet; det svenske er allerede kommet. Her er vidunderligt eventyrligt dejligt. Jeg har en Arbejdsstyrke og en Kraft, saa jeg kunde slaa Bjørne ihjæl. Mit Digt gik jeg og kjæmpede med i Tankerne i et Aar før det formede sig klart; men da jeg havde det, skrev jeg fra Morgen til Aften og fuldførte det i mindre end tre Maaneder. Om Rom er det umuligt at skrive, især naar man, som jeg, kjender det ud og ind. Det meste af Pavestaten har jeg till forskjellige Tider gjennemvandret tillfods med Skræppen paa Ryggen. Røvervæsenet er ikke saa farligt som man forestiller sig hjemme. – «Julian» oppgiver jeg ikke, skjønt jeg ser at Hauch har behandlet samme Emne. – Du siger at de Lærde bryder sine Hoveder med «quantum satis». Det var dog mare i min Tid godt Latin; – men rigtignok Doktorlatin. Enhver Mediciner vil kunne opplyse at det er en staaende Formel paa Recepter naar der af et Stof ordineres ikke en vis Vægtdel, men saameget som fornødent er, eller en tillstrækkelig Mængde. Derfor er det ogsaa Doktoren, som i Digtet først bruger Udtrykket og det er Erindringen herom, som bringer Brand till at gjentage det. Hvorvidt «caritas» er et klassisk Udtrykk, ved jeg ikke; men i det moderne katholske Latin bruges det for (i Modsættning till «amor» & equals; den jordiske Kjærlighed) at betegne den himmelske, med Indbegreb af Barmhjertighed; saaledes ogsaa paa Italiensk: carità. – Tag tilltakke med dette usammenhængende Brev, som det er, og vær saa god at sørge for at indlagte Billetter kommer Vedkommende ihænde. Hils din Kone samt alle andre, hvis Venskab og gode Mening du ved jeg sætter Pris paa. Hvad mit indre Menneske angaar, saa tror jeg det i visse Punkter er meget forandret; men jeg tror alligevel at jeg er mere mig selv nu end nogensinde før. – Udvortes taget er jeg bleven mager, hvilket jeg skal godtgjøre ved et Photografi, naar Fladager rejser hjem til Sommeren. – 5te Mai. Saa langt var jeg igaar kommen, da jeg ganske uventet modtog Brev fra den fortræffelige Mand, Statsminister Sibbern, dateret 25de April, hvori han melder mig at han samme Dag har modtaget min Skrivelse, strax forelagt Kongen Ansøgningen og af ham modtaget Befaling til endnu samme Aften at tilstille Kirkedep: Andragendet till Indstilling; dette, skriver han, er allerede skeet og han iler med at underrette mig herom; – det er rask Expedition! – Det skader vist ikke om det blir bekjendt at ogsaa Kongen saaledes har paa en Maade taget Initiativet. – Jeg ser gjerne at du takker Statsraad Stang; senere skal jeg selv tillskrive ham. – «Kongs-Emnerne» er oversatt paa Tydsk og udkommer formodentlig med det første; de tre første Akter ere forelæste for en literær Kreds i Dresden og modtagne med særdeles Bifald; Udtrykkene hvori dette er mig meddelt ere imidlertid altfor velvillige og varme till at jeg vil citere dem. – Lev vel og bring gjentagne Hilsener till alle gode Venner fra din hengivne Henrik Ibsen. P. S. Nyt Brev fra Sibbern, hvori han melder at Andragendet er ankommet og bliver expederet tilbage samme Aften. – Min Skrivelse till Kongen er naturligvis ikke indrettet till at offentliggjøres; dog jeg haaber at det heller ikke skeer. Sørg herfor. Din H. I. Rom den 5te Mai 1866. – Kjære Bjørnson! Idag kun nogle faa Ord; det for mig afgjørende, som nu forhandles hjemme, levner mig hverken Sindsro till at skrive eller till andet. Men jeg skylder baade Dig og mig selv at erklære, at jeg ingen Andel har i, og ingen Foranledning har givet till, de Skridt, som Birkeland og Flere af Velvilje for mig har foretaget. Jeg ved ikke, men jeg haaber, at det er skeet efter Aftale med Dig, og, hvis saa ikke er, da beder jeg Dig, ikke heri at se noget Tegn paa fra min Side at holde flere Veje aabne paa engang. Den Taktik kan jeg forsikkre Dig at jeg er kommen udover. Birkeland har tillskrevet mig to Breve; først et hvori han raader mig till at henvende mig direkte till Kongen med Ansøgning, samt till at indgive Andragende om Rejsestipendium; dernest et andet Brev, hvori han melder mig at han m. F. har indgivet Ansøgning for mig, da han af min Taushed sluttede, at jeg selv intet havde foretaget. Paa disse Breve svarer jeg nemlig først idag. Rejsestipendium har jeg ikke søgt om, da denne Sag jo var lagt i dine Hænder. Till Kongen skrev jeg i Convolut till Statsminister Sibbern der uopholdeligt meddelte mig at Kongen endnu samme Dag havde expederet Befaling till Christiania om Fremsættelse af kgl: Proposition, og i et nyt Brev, Dagen efter meldte Sibbern mig at Regjeringsindstilling fra Chr: var indløben og at den vilde blive underskreven af Kongen samme Aften. Dette er hvad der er passeret, og som jeg skylder Dig Regnskab for, da jeg ikke ved paa hvilken Fod Du staar med Vedkommende i denne Sag. – Nu et andet Anliggende, som jeg skriver om i dyb Diskretion till Dig allene. Birkeland berører løseligt i sit sidste Brev at der skal være kommet noget ivejen mellem Dig og Dunker. Jeg vil inderligt ønske, at det intet har at betyde; men skulde det komme till et Brudd, da forlanger jeg, at Du skal stole paa mig. Du erindrer, at man for to Aar siden forsøgte paa at benytte mig for at tvinge Dig, og jeg har derfor Rett till at forudsætte Muligheden af at sligt kan gjentage sig. Jeg erklærer dig derfor, at jeg anser mig moralsk forpligtet till ikke under noget Forhold at indlade mig med Theatret og hvad dertill hører, saalænge det ikke skeer med dit Minde og overensstemmende med dine Ønsker. Denne Erklæring, som naturligvis foreløbig er given till Dig allene, giver jeg Dig fuld Rett till at gjøre offentlig Brug af hvis jeg nogensinde skulde handle uoverensstemmende med hvad jeg her har udtalt. Naa, forresten haaber jeg at det hele ordner sig paa bedste Maade. Det vilde naturligvis gjøre mig ondt at maatte støde Dunker, der har vist mig saamegen virkelig Velvilje og Venlighed. – Havde det været Tid dertill vilde jeg have bedet Dig om at formaa gamle Rektor Holmbo till enten med en Avisartikel eller paa anden Maade at virke for min Sag; hans Ord har megen Vægt i Storthinget. Forresten synes jeg at Udsigterne, saavidt jeg kan skjønne, er lyse; Takk for al din Utrættelighed! Med dit Blad gaar det jo fortræffeligt; Bætzmann kommer rimeligvis till i Sommer at besørge en Bogkasse herned till Foreningen; skulde Du ved den Lejlighed ville forære os et Expl: af det udkomne og siden betænke os for Fremtiden, saa glædede Du alle herværende og kommende Skandinaver. – Hils din Kone og dine Smaagutter fra mig og mine, og lev forresten hjerteligt vel. Din hengivne Henrik Ibsen. P. S. Hils endelig min Svigermoder, saafremt hun er ankommen og Du træffer hende. H. I. Rom den 5te Mai 1866. Kjære Hr: Advokat Dunker! Jeg skulde forlængesiden have aflagt Dem min hjerteligste Takk for de to med kort Mellemrum modtagne Breve saavelsom for de deri indesluttede ubeskriveligt velkomne Vexler. Jeg gjør det da nu, idet jeg forresten indskyder mig under Deres Overbærelse, som jeg i lignende Tillfælde desværre allerede forhen har sat paa Prøve. Fotografier af Kejserbuster sender jeg med Fladager, som rejser om en Maaned eller 6 Uger. Men der findes ikke meget af dette Slags, som duer; thi som bekjendt stod Skulpturen i Kejserperioden temmelig lavt (med Undtagelse af et kort Tidsrum omkring Hadrian); og saa righoldig Capitoliets Samling af deslige Buster end er, saa fotograferes der kun lidet deraf, da det meste, i kunstnerisk Henseende, ikke hæver sig stort over det middelmaadige; dog gives der naturligvis Undtagelser. Et smukt Alexanderhoved skal jeg se at skaffe. Af August, Tiberius, Nero, Vespasian, Titus, Antonin o.fl: findes her gode Billeder, forresten ere i Regelen de kvindelige Hoveder fra Kejsertiden bedre udførte end de mandlige. Dersom jeg vidste, hvad De af Fotografier af Skulpturværker forøvrigt har, saa skulde jeg sørge for at faa Deres Samling kompletteret. Ønsker De dette, da vær saa god ved Lejlighed at underrette mig om hvorvidt De navnlig har følgende Værker: Laokoonsgruppen og Apollo di Belvedere, Faunen af Praxiteles (i Bracchio nuovo); Athleten (Skraberen) af Myron (sammesteds); Demosthenes’s, Augusts og Minervas Statuer samt Nilgruppen og Karyatiden (alt sammesteds); Tibers siddende Statue i Galleria Chiaromonte, Herkulestorsoen og Niobetorsoen; Ariadne (liggende) i Sala delle Statue; Antinousstatuen i Sala rotonda; Diskuskasteren og Krigeren (Diomedes?) i Sala della biga; altsammen af Vatikanets Samling. Endvidere: den dansende Faun i Villa Borghese; den døende Gallier i Villa Ludovisi; Fægteren samt Agrippina den ældres siddende Statue og Marcellus’s do do – alt paa Capitolium og endelig Sophoklesstatuen i Lateranet. Disse ere Perlerne blandt Oldtidens Kunstlevninger her; men jeg vil ikke tillraade at kjøbe dem strax, da de bortdragne Englændre og andre Rejsende fra ivinter har medtaget de bedste Fotografiexemplarer og kun ladet Vraggodset tillbage; udover Sommeren ere Fotograferne imidlertid igjen forsynede og for 1 fr. Stykket faar man gode Billeder af tillstrækkelig Størrelse. – Jeg gaar i Uro og Spænding for mine Anliggender, som nu ere i Storthingets Hænder, men Afgjørelsens Time maa vel snart slaa. Endnu engang, min varmeste Takk for alt hvad De saa ufortrødent har virket for mig, og jeg beder Dem være forvisset om at Erindringen herom aldrig kan eller skal udslettes hos Deres hengivne Henrik Ibsen. Rom den 16de Mai 1866. Kjære Hr. Apotheker Thaulov! Min hjerteligste og varmeste Takk for Telegrammet! Jeg takker Dem baade fordi det bragte mig en glædelig Efterretning og fordi jeg deri tror at turde se et Vidnesbyrd om min nye Bog ikke har svækket Velvilje for mig. Dette trenger at bede om Deres Raad og Bi i følgende Anliggende: Jeg har Underretning om at «Kongs-Emnerne» er blevet oversat paa Tydsk og formentlig snart vil udkomme. Hvis jeg nu turde haabe at De godhedsfuldt vilde anvende Deres vistnok udbredte literære Bekjendtskab i Tydskland till at fremme ovennævnte Foretagende, saa vilde jeg være Dem i højeste Grad forbunden. Saavidt jeg ved, behandler Robert Prutz i sit Tidsskrift fra og till den skandinaviske Literaturs Frembringelser, men neppe uden Impuls udenfra. Hvorledes en saadan till Fordel for mig paa bedste Maade skulde kunne gives ved jeg ikke, men dersom noget kunde udrettes, saa beder Deres velvillige Raad og Bistand er en Selvfølge at jeg med den Glæde vilde betale Omkostninge saafremt De vilde, i Forbindelse med anbefalende Skrivelse, sende till Anmeldelse de af mine Bøger, som De dertill maatte finde passende, og forøvrigt orientere Vedkommende med Hensyn till min literære Virksomhed overhovedet. En Hr. Heinr: Helm i Leipzig, og vistnok flere, har ogsaa bidraget till at udbrede Kjendskab til den skandinaviske Literatur nærmere Detail i disse Anliggender der jeg ikke. Det er vistnok et stærkt Stykke at henvende sig till Dem, højstærede Hr. Thaulov, med en slig Anmodning, men jeg ved at De har et varmt Hjerte som Faa hos os, og jeg ved derfor ogsaa at jeg ikke har henvendt mig forgjæves till Dem, saafremt De tror at noget virkelig kan udrettes paa den antydede Vej. Jeg beder Dem ifald ikke vredes, og at modtage min gjentagne inderlige og opprigtige Tak for det modtagne Telegram. Deres hengivne og forbundne Henrik Ibsen. Rom den 21de Mai 1866. Kjære Hr: Cancelliraad Hegel! Idag havde jeg den særdeles Glæde at modtage Deres Brev af 12te dennes og skynder mig herved at faa det besvaret før Postens Afgang. Intet kunde være mig mere kjærkomment end at erfare Behovet af et nyt Opplag af mit Digt. Jeg haaber at Correctøren sørger for saavel at de paapegede Trykfejl rettes, som at ingen nye indsniger sig. Det tillbudte Honorar modtager jeg med megen Takknemmelighed. Maaske turde jeg ogsaa dennegang anmode Dem om at erholde Beløbet i Vexel paa Paris. Derhos beder jeg Dem om af Honorarets Sum at fradrage 5 Rdlr: og lade dette Beløb indbetale paa «Fædrelandets» Contor till Redaktør Grimms Enke og Børn, dog uden at nævne mit Navn. Af modtagne Telegrammer erfarer jeg at Storthinget har bevilget den af Regjeringen for mig forlangte Gage, 400 Spd aarlig. Da jeg endvidere af de norske Blade ser at Videnskabsselskabet i Throndhjem har bevilget mig 100 Sp og jeg desuden hernede er forsynet med Penge, saa behøver jeg ikke for Øjeblikket at gjøre Brug af Deres velvillige Tillbud om Forskud, et Tillbud som jeg beder Dem være forvisset om at jeg ligefuldt med Varme og Opprigtighed paaskjønner og hvorfor jeg beder Dem modtage min hjerteligste Takksigelse. Derimod tillader jeg mig at anmode Dem om, af 2den Udgave af «Brand» at lade 3 Expl: for min Regning smukt indbinde og afsende, de 2 till Stokholm till Statsminister Sibbern og det 3die till Statsraad Stang i Christiania. Det ene af de till Sibbern sendte Expl: er bestemt till Kongen, som i denne Tid har taget sig af min Sag med megen Varme. Udstyret forøvrigt overlader jeg till Deres eget Valg og skal en af de nærmeste Postdage tillade mig at fremsende et Par smaa Skrivelser, som jeg ønsker at faa ledsage Bøgerne med. Hvilket Arbejde jeg først tager fat paa skal jeg i den nærmeste Fremtid kunne meddele Dem. Jeg føler mere og mere Lyst till for Alvor at give mig i Kast med «Kejser Julian», som jeg har tænkt paa i to Aar; at Sujettet er behandlet af Hauch kan naturligvis ikke afholde mig da jeg er forvisset om at min Oppfattning i et og alt vil blive grundforskjellig fra hans. Hauchs Digt agter jeg af den Grund forøvrigt ikke at læse. Forøvrigt mere herom senere! Jeg beder Dem hilse Clemens Petersen, Brandes og Chr: Richardt. Fra de to Sidstnævnte har jeg modtaget Breve og jeg turde maaske anmode Dem om ved Lejlighed at underrette Hr. Richardt om at jeg skal sende ham et Bidrag till den paatænkte Samling, men at det næppe kommer till at fylde et Ark. Pastor Helvegs Anmeldelse imødeser jeg med spændt Forventning. Fra Norge er det mig meldt at V. Lyng (Stipendiat i Philosofi) arbejder paa en større Afhandling over Digtet, bestemt till Opptagelse i Professor Hamiltons nye nordiske Tidsskrift. Idet jeg takker Dem for al Deres Venlighed ønsker og haaber jeg at Foretagendet med det nye Opplag maa løbe lykkeligt af og tegner mig Deres ærbødige og hengivne Henrik Ibsen. Rom 28 & sol;5. 66. – Min kjære Svigermoder! Indlagte Bagatell skulde have været fremme till 3die Juni, men det er ikke at tænke paa; Du faar tage baade dette og vore Lykønskninger bagefter. Tillykke ogsaa med Ankomsten till Chr-a; vi har i Morgenbladet forgjæves spejdet efter at se Dig anmeldt. – Den fortræffelige Mand Hegel betaler mig et meget godt Honorar for anden Udgave af min Bog og tillbyder mig Forskud paa kommende Arbejder, som jeg dog nu lykkeligvis ikke behøver at modtage. Chr. Richardt skriver mig till at Du formentlig har en Fortælling færdig; gid Du nu deroppe maa faa Fred og Sundhed og Sindsro till flere. Mange Hilsener fra os alle! Paa Fredag rejser vi till et Par Maaneders Sommeropphold i Frascati i Albanerbjergene, hvorhen senere beror paa Krigsudsigterne. Lev vel allesammen! Din hengivne Henrik Ibsen. Rom den 2den Juni 1866. – Til Hans Excellence, Hr: Statsminister Sibbern. Med dyb Taknemmelighed vover jeg herved at fremsende disse Linjer for i Ærbødighed at udtale for Deres Excellense min Erkjendelse af hvor meget jeg, med Hensyn til min i Storthinget lykkeligt afgjorte Sag, skylder Deres Excellences formaaende og velvillige Bistand. Det er mig sagt fra Christiania, hvad jeg forøvrigt paa Forhaand kunde vide, at den hurtige Expedition fra Stokholm havde paa mange af Storthingsrepræsentanterne frembragt et for mig særdeles gunstigt Indtryk. Ikke mindre varmt paaskjønner jeg den Godhed og Bevaagenhed Deres Excellence mod mig har lagt for Dagen gjennem de to strax efter hinanden modtagne Skrivelser. Naar disse Taksigelseslinjer, trods Pligt og Skyldighed, først nu fremkommer, saa sker det fordi jeg gjerne vilde tillade mig ærbødigst at oversende Deres Excellence et Exemplar af andet Oplag af min nye Bog, hvorhos jeg vover at andrage om at det andet medfølgende Exemplar maa blive beordret afgivet til Hs: M. Kongens Privatbibliothek som et ringe Udtryk for min underdanige Taknemmelighed. Min Fremtid er nu sikkret og jeg kan uforstyrret virke for mit Kald; men i hvor høj Grad jeg skylder Deres Excellence dette lykkelige Udfald, skal jeg aldrig glemme. ærbødigst Henrik Ibsen. Frascati den 6te Juni 1866. – Kjære Hr: Hansen! Takk for Deres venlige Skrivelse, som jeg modtog igaar. Det var mig særdeles kjært at erfare at Forlæggerne og Redaktionen af «Illustreret Nyhedsblad» har indgaaet paa Bestyrelsens Anmodning om at maatte erholde Bladet gratis till Foreningen mod at betale Postportoen. En lignende Underrettning haaber jeg at vi snart tør forvente angaaende «Illustreret Tidende» i Kjøbenhavn. Naturligvis maa Bladet bestilles fra Aarets Begyndelse, da det er bestemt till at indbindes og da flere af de større Afhandlinger begynder i første Halvaar og fortsættes i det andet. De bemærker i Forbigaaende at Hr: Lorenz har yttret at Bladet burde afsiges da Foreningen har Aviser nok, men at han vil sammenkalde et Bestyrelsesmøde i denne Anledning. Hertill svarer jeg at Hr. Lorenz, som han visst selv vil indsé, endnu er for ny i Rom till at kunne have nogensomhelst begrundet Formening om Tillstrækkeligheden eller Utillstrækkeligheden af Foreningens Avisforsyning. De Aviser, der haves, ere politiske; men os andre interesserer det tillige at kunne følge med de skandinaviske Kunst- og Literaturforholde. Derfor har Bestyrelsen besluttet at anskaffe de illustrerede Tidender. Noget Bestyrelsesmøde hverken kan eller skal sammenkaldes i denne Anledning; thi Sagen er allerede paa lovformelig Maade afgjort i en tidligere Samling, hvilket jeg beder Dem opplyse Hr. Lorenz om og forøvrigt henvise ham till Forhandlingsprotokollen samt till Koncepterne till Deres Breve betræffende dette Anliggende. Endvidere beder jeg Dem anmode Bestyrelsen om strax at paalægge den konstituerede Bibliothekar at koncipere en Takkskrivelse till «Illustreret Nyhedsblads» rette Vedkommende og forelægge denne Skrivelse (hvori Bladet, som oven nævnt, bestilles fra 1ste Januar d. A) till Bestyrelsens Approbation og Underskrift, hvorefter den uopholdelig bliver at expedere med Posten. Anvisning paa Portobeløbet vil kunne faaes af Professor Caspari; hvis ikke, saa af mig. Det gjør mig ondt at Deres Fod endnu holder Dem fast i Rom. Deres Værelse staar smukt indrettet og venter Dem her; Værtsfolkene forhører sig jævnlig efter Dem og vi længes efter at se Dem herude. Luften er vidunderligt forfriskende; dvæl ikke længere end højst nødvendigt inde i Staden! Ser De Giuseppe, saa vær saa god at sige ham at min Adresse er paa Konsulatkontoret fejlagtigt oppgivet via di corso; den rette Adresse er: «Casa Graziosi, primo piano.» Jeg beder Dem tillige godhedsfuldt at formelde Etatsraad Bravo min ærbødigste og forbindtligste Kompliment, samt at hilse de øvrige Skandinaver. Skulde Deres Upasselighed hindre Dem i at skrive angaaende Avissagen, saa har jeg intet imod at De tillstiller Bestyrelsen dette Brev. – Lev vel og velkommen snart. Deres venskabeligst forbundne Henrik Ibsen. Frascati den 9de Juni 1866. Kjære Hr. Cancelliraad Hegel. Mangfoldig Takk for de tillsendte Anmeldelser! Helvegs Bog har jeg læst med megen Interesse; den berigtiger adskilligt, hvori de fleste Kritikere have fejlet. Brandes beder jeg Dem hilse. Expl: af 2det Opplag af «Brand» har jeg ogsaa med Fornøjelse modtaget. Indlagt sender jeg de to Breve, som jeg nævnte i min Skrivelse af 21de f. M.; er de indbundne Expl: færdige, saa bedes de afsendte som tidligere omskrevet: 1 med Brevet til Chr-a og 2 med Brevet till Stokholm. Min Adresse er fremdeles den samme. Jeg lever herude mellem Bjergene, ser intet till Aviser og ved intet af hvad der foregaar udenom. Men her er vidunderligt dejligt. Lev vel! Deres hengivne Henrik Ibsen. P. S. Bjørnson forlader rimeligvis Theatret till Sommeren. Om Helvegs Bog maa jeg dog i Sandhedens Navn sige, at det ikke egentlig forholder sig, som der forudsat, at det netop skulde være S. Kierkegaard, der nærmest havde staaet for mig som Stoff eller lignende; Sagen er at Fremstillingen af et Liv der har Ideforholdets Gjennemførelse till Sigtepunkt, vil altid komme till paa visse Punkter at falde sammen med S. Kierkegaards. H. I. Kjære Ravnkilde! Indlagte er formentlig tillstrækkeligt. Har jeg nølet forlænge, saaledes at Dit Brev alt er afgaaet saa send mit bagefter for min Regning. Frascati 18 & sol;6. 66. Din Henrik Ibsen. Frascati den 22de Juli 1866. – Min kjære Ven! Først og fremst har jeg at overbringe Dig samtlige romerske Skandinaveres forbindtligste og hjerteligste Takk for dit fortræffelige Blad, som vi længe og med Længsel har ventet paa, og som nu er begyndt at ankomme. Fotografier af nordiske Kunstneres Arbejder samt af hvad der forøvrigt kan skjønnes brugbart for Bladet skal med tillhørende Texter eller ialfald korte Opplysninger blive Dig tillsendt saasnart noget saadant maatte være forhaanden; fortiden befinder de fleste færdige Sager sig i Stokholm og vil derfra, om ønskes, lettere kunne erholdes. Dernæst har jeg paa Embedsvegne, som Medlem af den skandinaviske Forenings Bestyrelse, at bede Dig med Velvilje antage Dig indlagte Ansøgning, først naturligvis at indlevere den og siden, naar den, som jeg antager, kommer till din Erklæring, da at forsyne den med en saa god Anbefaling, som din Samvittighed paa nogen Maade tillader. Om Formen er den rette og brugelige, ved jeg ikke; er den det ikke, da faar baade Du og Departementet holde os saadant tillgode og ligefuldt fremme Sagen efter bedste Evne. Den i Ansøgningen bebudede Fortegnelse medfølger allerede her, hvorved maaske en Del unødvendigt Skriveri frem og tillbage kan undgaaes. En af dine Assistenter, Herr Fr: Bætzmann har ivinter i et Brev till Konsul Bravo tillbudt sig at være vor Forening nyttig med i Kristiania at presse Boghandlerne for milde Gaver till Bedste for herværende boghungrende Landsmænd og han vil vist ogsaa i denne Sag, under dit Overtillsyn, fremme Udvalget og saaledes spare Dig det væsentlige og egentlige Arbejde, hvilket vel kan behøves, da jeg jo nok kan skjønne at din Tid er i høj Grad opptaget. – Jeg ser forresten at Storthinget har bevilget Dig en ny Assistent. Gratulerer! – Min Kone beder hilse Dig og din Frue paa det bedste. Vi lever særdeles vel og har naturligvis forladt Rom i disse hede Sommermaaneder da Sciroccoen blæser forpestende over Campagnen. Her ude i Frascati, oppe i Albanerbjergene lever vi nu; vi bor i et gammelt Adelspalads, Palazzo Gratiosi, glimrende og billigt. Frascati ligger nedenfor det gamle Tusculum, hvor, som Du ved, Cicero havde sin prægtige Villa og hvorfra han skrev sine tusculanske Breve; Ruinerne af Villaen staar endnu; hans lille Theater, formodentlig det samme Locale som han kalder sin Schola, og hvor han brugte at holde Foredrag for en udvalgt Kreds af Gjester, staar næsten ubeskadiget. At sidde heroppe en Aftenstund er ubeskriveligt dejligt; 2000 Fod over Havet, Udsigt langt ud over Middelhavet, Campagnen og Rom; hele det bjergfulde Sabinerland med Appeninerne ligger mod Øst, og mod Syd højner sig Volskerbjergene paa Grændsen af det neapolitanske. Fra Vinduerne i mit Arbejdsværelse ser jeg i det yderste Fjerne Mons Soracte isoleret og dejligt stigende opp over den umaadelige Slette; – kort, hvor Du vender Dig er det som om Du saa udover den Slagmark hvor Verdenshistorien har leveret sin Hovedtræfning. – Nu skal jeg snart till at skrive for Alvor; jeg gaar endnu og tager Ryggtag med Stoffet, men jeg ved at jeg snart skal have Bæstet under mig, og saa glider det øvrige af sig selv. – Takk for al god Hjælp i Gagesagen. Hils alle gode Venner. Takk Løkke specielt for hans kjærkomne Brev, som jeg endnu ikke har besvaret, og bed ham efter Løfte sende mig sin Gramatik med første Lejlighed. Naar jeg vender tillbage, ved jeg ikke. Jeg er allerede kjendt og jeg føler mig hjemlig her; men hjem maa jeg dog engang. For min Gage kan jeg leve hernede, thi her er billigt i høj Grad og Klimaet bekommer os alle vel. – Der var meget endnu jeg vilde skrive om, men jeg maa skynde mig da der imorgen gaar Lejlighed till Rom; at lide paa Posten herude gaar nemlig ikke an. – Kjære Ven, skriv tillbage og gjør det snart; det vilde glæde mig ubeskriveligt at høre direkte fra Dig. Takk for Din Anmeldelse af «Brand»; sig mig, hvad kan det komme af at den endnu ikke er anmeldt i det svenske Aftonblad; jeg har adskilligt paa min Samvittighed ligeover for de gode Svensker hernede og kan ikke vide om Fortielsen skulde skrive sig fra noget sligt; at jeg har faaet Digtergage er hellerikke med et Ord berørt dersteds. – Din Familje er nu vel anseeligt forøget; lad mig det vide og lev tilligemed dine og alle andre gode fælles Venner hjerteligt vel. Betænk mig fra og till med nogle Linjer. Din hengivne Henrik Ibsen Manuscriptet till «Brand» har jeg gjemt till dig da Du vel endnu samler paa rare og kuriøse Sager. Rom d. 24. Juli 1866. Undertegnede Bestyrelse for den skandinaviske Forening i Rom ansøger herved det høje Departement om, at det maa tillades og paalægges Bibliothekaren ved det norske Universitetsbibliothek at lade udtage til Brug for den herværende skandinaviske Forening saadanne Doubletter af Bibliothekets Bogsamling, som han maatte finde at kunne være nyttige for de Skandinaver i forskjellige Livsstillinger, der paa kortere eller længere Tid opholde sig hersteds. Det herværende Bibliothek bestaar for Tiden af omtrent 6000 Bind, hovedsageligt indsamlede ved Gaver fra Forlæggere, Forfattere og Andre, da Foreningens Midler ikke tillade at foretage større Bogkjøb. Saafremt dette Andragende bevilliges, ville naturligviis Bøgernes Forsendelsesomkostninger blive betalte af Foreningen, ligesom i saa Fald en Liste, saavel over hvad Foreningen af norsk Litteratur ejer, som over de Slags Værker, der særligt tiltrænges og ønskes, vil blive Universitetsbibliothekets rette Vedkommende tilstillet til Veiledning ved Udvalget. Antallet af tilrejsende Skandinaver, ogsaa, og maaskee særligt, for Norges Vedkommende, voxer for hvert Aar, og Savnet af litterære Hjælpemidler er her i mangfoldige Tilfælde saare føleligt. Da den skandinaviske Forening i Rom er en af de respektive Stater understøttet Indretning, og da undertegnede Bestyrelse tror at vide, at lignende Andragender fra flere Skoler i Norge ere med Velvilje imødekomne af det høje Departement, saa grunder man herpaa Haabet om, at Departementet vil finde sig beføjet til ogsaa at komme de herværende norske Kunstnere og Videnskabsmænd samt andre nordiske Rejsende imøde paa lignede Maade. I Bestyrelsen for den skandinaviske Forening i Rom: Henrik Ibsen.Aug. Lorenz.J. Bravo Frascati den 22de August 1866. Hr. Cancelliraad Hegel! Deres venlige Skrivelse af 5te August har jeg havt den Glæde at modtage og formoder at i dette Øjeblik er 3die Oplag allerede i Boghandelen. Jeg beder Dem være forvisset om at jeg baade nu og i Fremtiden vil vide at paaskjønne i hvilken væsentlig Grad dette heldige Resultat maa tillskrives den Omstændighed at min Bog er sat i Forbindelse med Deres med Rette højt agtede Navn og jeg vil blot ønske at vor fremtidige literære Forbindelse maa blot nogenlunde yde Dem samme Tillfredsstillelse som den har ydet mig. Jeg har været forsømmelig nok till ikke endnu at have erkjendt Modtagelsen af Honoraret for andet Oplag, hvilket i Juni Maaned kom mig ihænde i Vexel paa 400 frcs, og hvorfor jeg herved forbindtligst takker. Forhaabentlig har ogsaa 3die Oplag gjennemgaaet en omhyggelig Korrektur. – At en saa stor Del af Explrene er afsat i Danmark bestyrker mig end mere i den Mening, der længe har staaet klart for mig, at det er i Kjøbenhavn at vor fælles literære nordiske Virksomhed maa koncentreres. For Øjeblikket er jeg i Tvivl om hvorvidt mit nye Arbejde bliver færdigt till Høsten. Men jeg har et Forslag at gjøre, nemlig om De ikke skulde være villig till som Julebog at udgive «Kjærlighedens Komedie.» Den udkom ved Nytaar 1862–63 som Nytaarsgave for Illustr. Nyhedsblads Abonnenter og er neppe meget kjendt i Danmark. Bogen kan betragtes som en Forløber for «Brand» og i Danmark vil den finde sit Publikum. Sproget maatte renses, adskilligt rettes, m. m, ligesom den nye Udgave maatte ledsages af et Par Forord. Jeg har et Expl: hernede, som jeg i gjennemseet og rettet Stand skal sende Dem saafremt De med Deres bedre Indsigt i Forholdene tror at kunne indgaa paa Forslaget og hvorom jeg maaske med det snareste tør forvente nogle Linjer fra Dem. – Jeg haaber at mit Brev fra Midten af Juni med indlagte Skrivelser till Statsminister Sibbern i Stokholm og Statsraad Stang i Kristiania er fremkommet og at de indbundne Expl: er nævnte Herrer tillsendte. Jeg har imidlertid intet hørt fra nogen af dem. Af de norske Aviser erfarer jeg at Regjeringen, foruden min Gage, har af Stipendiefondet for Udenlandsrejser bevilget mig 350 Spdlr (uagtet jeg ingen Ansøgning har indgivet), saa at jeg till næste Sommer muligens foretager en Udflugt till Grækenland. Jeg husker ikke om jeg tidligere har bedet Dem hilse og takke Brandes for hans varme og venlige Kritik. Jeg ser at han har faaet Rejsestipendium; det skulde meget glæde mig om vi kunde mødes etsteds hernede; men han har vel andre Planer. 24de August. Jeg har taget «Kjærlighedens Komedie» for mig, har gjennemlæst den paany og er bleven fuldt bestyrket i min Tro paa at den med Fordel kan udgives igjen. Jeg er begyndt at rette og forandre i Bogen ligesom jeg har Forordene udarbejdede i Tanken, men overlader naturligvis Afgjørelsen till Dem uden paa nogen Maade at ville søge at indvirke paa Deres Besluttning. Kun vil jeg bemærke at jeg i et Nummer af Illustr. Nyhedsblad ser en Artikkel hvori det blandt andet heder at Red: har erfaret at anseede Danske, som for nylig har gjort sig bekjendte med Bogen, har udtalt sin Forundring over at den ikke er bleven udbredt i Danmark. Indlagte Billet bedes godhedsfuldt tillstillet Hr. Grieg, hvis Adresse i Kjøbenhavn ikke vides. – Idet jeg med det første forventer nogle Linjer fra Dem tegner jeg mig Deres ærbødigst hengivne Henrik Ibsen. Frascati den 24de August 66. Kjære Grieg! Forhaabentlig har De nu for længe siden modtaget Svar fra Bjørnson. Deres Brev var temmelig gammelt da det kom mig ihænde herude; men jeg skrev strax till Bjørnson, og omendskjønt jeg maa befrygte at mit Brev først traf ham i Stokholm, saa har han dog nu havt Betænkningstid nok. Uvissheden af hans egen fremtidige Stilling ved Theatret har sikkert været Grunden till hans Taushed. Men hvordan end Udfaldet bliver, saa har De ingen Rett till at sige at det er Deres hele Fremtid det her gjælder. Nej, kjære Grieg, Deres Fremtid er dog noget mere og bedre end Kapelmesterposten, det vilde være utaknemmeligt af Dem, at skatte de Evner, De har faaet, efter en saa liden Maalestok men jeg skjønner jo nok hvorledes De igrunden mener det. At jeg kort men godt har talt Deres Sag og sagt Bjørnson hvad De er, beder jeg Dem være forvisset om. Nu antager jeg at Theaterstriden snart jævner sig, og da haaber jeg ogsaa at erfare Deres Ansættelse. Bær intet Nag till Bjørnson; jeg er viss paa at han ikke er imod Dem. Skriv ham endnu engang till hvis det behøves; sig ham at han skal lade Dem faa Posten; sig ham at De har Rett till den; gjør ham ansvarlig, hvis han vægrer sig; og virker det altsammen ikke, saa skal De i Deres musikalske Gjærning vise hvor daarligt man har handlet og da vil det hele kun dreje sig om en Oppsættelse af Tidspunktet, intet videre. Blot ikke forknytt; det har De hverken Aarsag eller Rett till at være. – Lev vel; min Kone beder mig hilse, og tag ligeledes mange Hilsener fra Deres hengivne Henrik Ibsen. Fuldmagt. Herved bemyndiges Herr kgl: Fuldmægtig Johan Herman Thoresen till paa mine Vegne at hæve og kvittere for det mig ved kgl: Resolution af 28de Juli d. A. tillstaaede Rejsestipendium, stort 350 Spdlr. Frascati den 20de September 1866. Henrik Ibsen. Rom den 5te October 1866. Kjære Hr: Cancelliraad Hegel! Vedlagt har jeg den Fornøjelse at oversende det gjennemseede og rettede Expl: af «Kjærlighedens Komedie», som jeg ikke vovede at betro till Postvæsenet ude i Bjergene, og som af den Grund først nu fremkommer. Nøjagtig Korrektur forventes; de mulig forekommende Inkonsekventser bedes rettede. De tillbudte Betingelser modtager jeg med Takknemmelighed; Opplagets Størrelse er altsaa overladt till Dem; skulde De, for at formindske Risicoen vilde dele dette i to mindre Opplag, har jeg naturligvis intet imod at betragte begge som et Opplag, altsaa uden at gjøre Fordring paa fornyet Honorar. Anmærkningerne ved Navneoverskrifterne ønsker jeg for Udseendets Skyld trykte under Navnene, ligesom i den norske Udgave. – 1ste Opplag solgte jeg till «Ill: Nyhedsblad» for at tjene som Nytaarsgave for dets Abonnenter og tillod dets daværende Ejer at tage nogle Separataftryk; det er disse som er i Boghandelen. Jeg har tillskrevet en af mine Venner i Christiania, Universitetsbibliothekar P. Botten-Hansen for overensstemmende med Deres Ønske at faa Hr. Dybvad till at inddrage nævnte Expl: samt underrette Dem om Udfaldet, hvorom der ingen Tvivl kan være, da jeg kjender Vedkommende og den norske Udgave vel omtrent er værdiløs og desuden forhaanden i kun faa Expl: – At oppebie Underrettning er derfor neppe fornødent; i værste Fald skal jeg naturligvis indløse de resterende Expl: af Bogen; men dette vil visselig ikke blive forlangt. Forordene till 2den Udgave skal jeg sende om nogle Dage; de bliver korte, en halv eller hel Side omtrent. – Det gjør mig meget ondt ikke at kunne holde mit Løfte om Bidrag till Chr: Richardts Julegave; thi vistnok har jeg adskillige Sager liggende, men ikke efter mit Skjøn af saadant Værd at det gaar an dermed at møde frem ved en saadan Anledning; i en større Samling af egne Arbejder kan det derimod engang nok medtages. Jeg beder Dem hilse ham paa det venligste og forøvrigt fremføre min Undskyldning og Takk for hans hædrende Tillbud. Ligeledes har jeg at takke Dem selv for den i Brev af 12te Sept: indlagte Vexel, 400 fr. – Honoraret for «Kjærlighedens Komedie» beder jeg Dem om, naar Tiden kommer, ikke at sende mig, men lade det henstaa indtill næste Sommer, eller en anden Tid, da jeg hernede nødigt vil indehave flere Penge, end jeg bruger. – En Bøn har jeg imidlertid till Dem, nemlig, dersom det kan ske uden altfor stor Ulejlighed, at De vilde gjøre Udlægg till samt besørge kjøbt for mig en Lotteriseddel (enten en hel, to halve eller 4 fjerdedels) i Kjøbenhavns Klasselotteri; jeg har just intet Haab om at vinde, men der er dog deri en Spænding, som jeg synes om. Tillgiv at jeg vover at anmode Dem herom! – Mit Portræt skal det være mig en Ære og en Glæde at sende Dem, saasnart jeg faar et, som duer noget; turde jeg haabe paa Gjengjæld fra Deres Side, skulde det være mig særdeles kjært. – Till Clemens Petersen sender jeg snart nogle Linjer. – Gjennem Dr: Salomonsen har jeg havt den Glæde at modtage de to pragtfulde og smukke Expl: af 3die Opplag af Brand; det er jo en fuldstændig Pragtudgave, som jeg inderligt ønsker maa finde Afsættning! – Nærværende Pakke frankerer jeg kun till Grænsen, og beder Dem derfor at føre mig Resten af Portobeløbet i Regning. – Som sagt, om nogle Dage skal De modtage Forordene og yderligere nogle Linjer fra Deres ærbødigst hengivne Henrik Ibsen. P. S. De Interpunktionsfejl, som ikke maatte være rettede i medfølgende Expl: anbefales till Korrektørens Oppmærksomhed. Ligeledes bedes Sætteren gjort oppmærksom paa at Verslinjerne trykkes med smaa Begyndelsesbogstaver – ligesom i Brand – naturligvis undtagen efter Punktum, ved Substantiver, o. s. v – hvilket følger af sig selv. – Rom den 5te October 1866. – Kjære Ven! Først og fremst maa jeg tillskrive Dig og, som jeg tror jeg har Grund till, takke Dig for det modtagne fornyede Stipendium. Min Svoger skriver at det er mig bevilget ifølge en af ham indleveret Ansøgning; men da Du i et tidligere Brev har antydet at der burde søges om 750 Sp for mig, og da dette Beløb netop udkommer ved at lægge min Gage og Stipendiet sammen, og da Du endvidre har vist Dig forøvrigt saa virksom for mig, saa tør jeg antage at Du, (og maaske andre gode Mænd) ogsaa i denne Sag har staaet bagved. Altsaa, som sagt, hjertelig Takk! Statsraad Stang har jeg ogsaa i Sommer tillskrevet et Takkebrev. Men nu en anden Sag, som Du maa klare for mig. Hegel vil udgive et nyt Opplag af «Kjærlighedens Komedie», gjennemseet og rettet. Jeg faar herfor et Honorar, for hvilket jeg till Sommeren agter at rejse till Paris og derefter till Grækenland. Men hans Betingelse er, at de resterende Expl: af 1ste Opplag trækkes ud af Boghandelen. Disse kan ikke være mange. Jeg solgte, som Du ved, i sin Tid Digtets 1ste Opl: for at tjene Nyhedsbladets Abonnenter till Nytaarsgave og tillod Jonas Lie dengang at tage nogle overkomplette Aftryk, hvoraf Dybwad formentlig nu er Indehaver. Tal nu till ham (eller andre Vedkommende) med al din overbevisende Kraft, tag andre med Dig om det skulde behøves! Forestill ham, at den norske Udgave er saagodtsom værdiløs, hvilket han visst har erfaret; sig ham at dette er en stor Sag for en landflygtig Poet; gjør ham oppmærksom paa at han ved at gjøre de resterende Expl: i Makulatur, vil, ved at forhandle den nye rettede Udgave, ikke lide noget Tab men bevise mig en stor Tjeneste. Juridisk taget maatte jeg kunne holde mig till Jonas Lie, der vel maa kunne skjønne at han for det latterlig ussle Honorar ingen Rett har udenfor den, at forsyne Nyhedsbladets daværende Abonnenter. Men dette vilde kræve Tid og Tiden er her kostbar, naar Bogen, som bestemt, skal være færdig og oppsendt till Norge i November. Tag Backe, Løkke, Botten-Hansen, Sars, Daae o. s. v med Dig, gaa i Prosession till Vedkommende og slipp ham ikke før Sagen er klaret! Saasnart dette er skeet beder jeg Dig med et Par Ord at underrette Hegel om Udfaldet; han venter paa denne Efterrettning for at paabegynde Trykningen. Men hold Affæren forresten hemmeligt for Bjørnson og andre; jeg frygter ellers, mellem os sagt, Kontramanøvrer. Kjære Birkeland, Du ser jeg trækker Vexler paa Din Tid og dit Venskab; men dette er en stor, meget stor Sag, for mig; strander den, saa gaar min græske Rejse i Vasken! – Lad ikke Hegel vente længere end aller-højst nødvendigt; det gjennemseede og rettede Expl: har han alt faaet. – Takk Løkke gjentagende for hans Brev og bed ham om ved første Lejlighed at huske Gramatikken. Vi har levet i Bjergene isommer og kom tillbage først i October. Gaar alt vel bliver min Kone i Sorrent næste Sommer mens jeg drager ud. Intet nyt herfra; men megen Uro og Forventning. Kejserinden af Mexico er ankommen hertill og er gaaet fra Forstanden; Fremmedlegionen er rykket ind og det siges at Franskmændene skal bort inden Jul. – Bryder Revolutionen løs, agter vi at proviantere os godt for nogle Dage og lukke os inde indtill det værste er over; de Pavelige vil ikke gjøre lang Modstand. – Hils din Kone og forøvrigt alle fælles Bekjendte. – Jeg venter et godt Udfald af denne Mission, som jeg haaber Du tillgiver at jeg bebyrder Dig med. Lev hjertelig vel saalænge og vær baade hilset og takket af Din hengivne Henrik Ibsen. Rom den 2den November 1866.– Kjære Hr. Cancelliraad Hegel! Det var mig isandhed en højst behagelig Overraskelse gjennem Deres venlige Skrivelse af 17de f. M. at erfare Behovet af et 4de Opplag af «Brand»; at et saadant i den nærmeste Fremtid skulde tilltrænges, oversteg mine Forventninger, og den væsentlige Andel i dette skjeldne Held, der skyldes Dem, skal jeg stedse med Erkjendtlighed bevare i min Erindring. – Honoraret, hvorfor jeg paa Forhaand aflægger Dem min bedste Takk, anmoder jeg om at maatte lade henstaa hos Dem indtill engang udover Vaaren eller en anden Tid, hvorom jeg da nærmere skal skrive. At Udgivelsen af 2den Udgave af «Kjærlighedens Komedie» under disse Omstændigheder udsættes, saaledes som i Deres Brev antydet, indtill næste Foraar, finder jeg naturligvis ganske i sin Orden, og beder Dem forøvrigt at raade med de Sager fuldkommen som De selv vil. Jeg er i Ordets virkelige Betydning bedrøvet over ikke at kunne levere Bidrag till Richardts Samling; men naar jeg, tilltrods for den hædrende Oppfordring der er bleven rettet till mig, ikke ser mig istand till i dette Stykke at indløse mit Ord, saa maa De tro at det sker efter modent Overlægg. Jeg anmoder Dem om at hilse Richardt paa det varmeste fra mig, og beder baade Dem og ham ikke at lægge mig noget tillast i denne Sag, der jo igrunden geraader mig selv mest till Skade. For de belovede nye Arbejder af Dunker, Dietrichson og Listov er jeg Dem særdeles taknemmelig; det sidste glæder jeg mig især till. Nu vilde jeg blot ønske at Deres Virken for at gjenopprette vor fordums dansk-norske Fælleslitteratur ogsaa maa bære pekuniære Frugter; at De engang, naar Enhedstanken klarere er trængt igjennem, vil høste Fremtidens hele Anerkjendelse er godt nok, men ikke tilstrækkeligt! For det modtagne Fotografiportræt er jeg Dem hjertelig forbunden; indlagt sender jeg Dem mit, saa godt som jeg for Øjeblikket har det, men udbeder mig Tilladelse till senere at sende et andet. Af Deres Brev ser jeg at der hersker en liden Misforstaaelse angaaende et af mig omskrevet paatænkt Arbejde. Dette kommer nemlig ikke till at handle om Chr. IVdes Ungdom; men Stoffet er taget fra den Tid. Hvorvidt dette Arbejde forøvrigt bliver det første jeg kommer till at fuldføre, ved jeg endnu ikke med Bestemthed. Jeg har endnu et Par andre Sujetter i Tankerne; men just denne Spredthed i min Interesse viser at intet af dem endnu er tillstrækkelig modnet; dog føler jeg med Sikkerhed at dette snart vil ske og haaber udover Vaaren at kunde tillstille Dem det færdige Manuscript. Fra Statsminister Sibbern, og gjennem ham fra Kong Carl, har jeg nu modtaget et særdeles venligt Brev. Sibbern har været fraværende fra Stokholm, og har derfor først i forrige Maaned modtaget Bøgerne. Hjertelig Takk fordi De har villet paatage Dem Ulejligheden med min Lotteriseddel! Gid det blot stod i min Magt i Gjerning at vise min Erkjendtlighed for al Deres Velvilje! Till Sluttning en lidt ubehagelig Sag. Som De vil erindre anmodede jeg Dem i sin Tid om af Honoraret for 1ste Opplag af «Brand» at afholde 50 Rdlr. till Bjørnsons Disposition. Sammenhængen var denne: For et Par Aar siden laante Deres herboende Landsmand N. Ravnkilde en Sum Penge af daværende Konsulatsekretær, Student Bætzmann fra Norge, hvilken Sum, ifølge Aftalen, skulde tillbagebetales terminvis efter Student Bs Tillbagekomst till Norge. Da det imidlertid faldt baade vanskeligt og bekosteligt hersteds at kjøbe Vexler betalbare i Christiania, saa anmodede R. mig om at meddele ham en Anvisning paa en eller anden deroppe, paa hvilken Anmodning jeg gik ind og erholdt det tillsvarende Beløb udbetalt. Jeg sendte Anvisningen till Bjørnson, hvem jeg formodede stadigt korresponderende med Dem og bad ham snarest muligt indbetale Pengene till Hr. Bætzmann. Jeg antog saaledes den hele Sag ordnet indtill jeg for nogle Maaneder siden af et Brev fra nævnte Student B. till Ravnkilde erfarer at han ikke har modtaget Beløbet. De Forespørgsler, som jeg derefter gjentagende Gange rettede till Bjørnson har jeg ikke faaet besvarede med fyldestgjørende Klarhed, og da Student B. nu for nogle Dage siden i et nyt Brev siger at Bjørnson, da han sidste Gang krævedes, yttrede at han havde forlagt Anvisningen, eller at denne var ham frakommen, saa har jeg for at undgaa videre Vanskeligheder udbetalt Beløbet kontant till Ravnkilde hersteds, og beder nu Dem om den Opplysning, som jeg forgjæves har søgt at erholde af Bjørnson. Spørgsmaalet er blott: Har Bjørnson hævet ovennævnte 50 Rdler – eller henstaar Summen fremdeles hos Dem? I sidste Fald erklærer jeg den udstedte Anvisning for ugyldig for det Tillfælde at den fra nu af skulde blive præsenteret; i første Fald har naturligvis Bjørnson paa en mig ubekjendt Maade anvendt Pengene i min Interesse og vil nok i sin Tid opplyse mig herom. Da vor fælles Ven, Bjørnson, sætter stor Pris paa at betragtes som en særdeles paalidelig Kommissionær, saa beder jeg Dem at lade denne Sag blive mellem os og navnlig ikke berøre den for ham da jeg ved at han, hvad enten Pengene ere hævede eller ikke, vil ærgre sig over Affæren. – Angaaende Restopplaget af den norske Udgave af «Kjærlighedens Komedie» vil De forhaabentlig snart faa tillfredsstillende Svar enten gjennem P. Botten-Hansen eller en anden af mine Venner, Rigsarkivar Birkeland, hvem jeg ligeledes har tillskrevet i samme Anledning. Forordene skal jeg senere sende Dem; de volder mig adskilligt Hovedbrud, thi de bør hverken indeholde formeget eller for lidt. – Dr: Salomonsen har forhaabentlig overbragt min Hilsen. Professor Clausens Ankomst imødeser jeg med megen Længsel; her er fortiden yderst faa Skandinaver i Rom; Forholdene hersteds er jo heller ikke indbydende og den nærmeste Fremtid lover just ingen Forbedring i saa Henseende. – Med de hjerteligste Hilsener tegner jeg mig som Deres ærbødigst hengivne Henrik Ibsen. Rom den 11te November 1866.– Herr Generalkonsul Tønsberg! Deres meget ærede og forbindtlige Skrivelse, som jeg igaar modtog, skynder jeg mig, ifølge Deres Ønske, at besvare, idet jeg desværre maa erklære det for en Umulighed at kunne levere noget Bidrag till den paatænkte Julebog. Et større forestaaende Arbejde opptager alle mine Tanker og al min Tid, hvorfor jeg ogsaa tilltrods for mit tidligere givne Tillsagn saavel till Cancelliraad Hegel som till Digteren Chr: Richardt ikke ser mig istand till at assistere ved et i Danmark paatænkt lignende Foretagende. Min Ven Bjørnsons Anmodninger om Bidrag till «Norsk Folkeblad» har jeg af samme Grund ligesaalidt kunnet efterkomme. De ser altsaa at det er den tvingende Nødvendighed, som volder at jeg ikke kan modtage Deres ærede Tillbud. Den unge norske Forfatter Chr: Janson kommer rimeligvis om nogle Dage hertill fra Neapel. Han har, som De ved, allerede vundet et hæderligt Navn ved sin Bog i Landsmaal, og hvis han ikke allerede er blandt de Bidragydende, kunde han maaske levere noget. Forudsat at De ønsker det, og ikke foretrækker selv at tillskrive ham, skal jeg med Fornøjelse henvende mig till ham paa Deres Vegne, De behage blot med et Par Ord at underrette mig herom. Det har gjort mig meget ondt af Deres Brev at erfare at Deres Helbred fortiden ikke er den bedste. Jeg havde af Aviserne seet at De havde erholdt Tjenesteledighed for at foretage en Udenlandsrejse, men troede at det egentlig gjaldt en Fornøjelsestour og havde allerede saa halvt om halvt tænkt mig Muligheden af at faa see Dem hernede. – Idet jeg ønsker Dem en snarlig Bedring og en behagelig Vinter tegner jeg mig – Deres ærbødige Henrik Ibsen. Kjære Bjørnson! Indlagt i mit officielle Svar maa jeg tillskrive Dig nogle Linjer og takke Dig for dit sidste Brev, som jeg endnu ikke har besvaret. Korrespondancen havde rigtignok taget en saadan Vending at en hurtig Expedition fra min Side skulde synes nødvendig; men jeg har forudsatt at Du i vort lille Sammenstød ikke har seet andet eller mere end noget Forbigaaende – og min Misstemning var jo heller ikke direkte rettet mod Dig. Nej, kjære velsignede Bjørnson – jeg ved med Visshed at der aldrig vil kunne komme det imellem os, som isandhed skal kunne skille mit Sind fra Dig og hvad Dit er. Men at det maatte være mig et ubeskrivelig bittert Budskab at modtage, vil Du indrømme mig. Jeg har ikke hylet over Tabet af Møblement og deslige, men at vide mine private Breve, Papirer, Udkast o.s.v i hvilkesomhelst Menneskers Hænder, det var mig en i højeste Grad fortrædelig Tanke, for ikke at tale om Tabet af mangt der havde en anden Værdi end Taxationssummen. Man har ikke sagt Dig Sandhed naar man har berettet Dig at Auktionen blev holdt fordi jeg ikke havde oppgivet mit Oppholdssted; den blev holdt fordi Nandrup, lige fra min Afrejse, blev paa Dunkers Kontor affærdiget paa en afvisende og irriterende Maade, som jeg ikke nøjere skal detaljere. Men lad forresten den hele Affære være glemt! – Hils Dunker fra mig (jeg haaber at Forholdet er godt) og sig ham at jeg efter Løfte skal sende ham nogle gode Fotografier. Sig ham tillige at det lille røde Stykke, som jeg ivaar sendte ham, har jeg taget fra Ciceros nylig udgravede Villa i Tusculum. Takk for dit gode Tillbud om at skrive noget i dit Blad; skriver jeg noget af det Slags hernede, skal jeg sende Dig det; der har i Nyhedsbladet staaet noget om Roms Paladser eller sligt; jeg har ingen Andel i Autorskabet eller nogen Befattning dermed. – Du vilde gjøre Foreningen en stor Glæde om Du fra Nytaar forærede os et Expl: af dit Blad, Postportoen blev naturligvis betalt herfra. Skriv mig till om denne Sag, da den vil have Indflydelse paa Generalforsamlingens Bladbestillinger till Jul for det kommende Aar. Din nye Fortælling imødeser jeg med Længsel. – Hils din Kone fra os, ligesaa min Svigermoder, fra hvem jeg ikke har hørt et Ord siden hendes Ankomst till Norge. Træffer Du min Svigerinde Marie, saa bed hende ikke i Breve till min Kone at berøre Auktion eller slige Grejer hvilket jeg ved vilde gjøre hende meget ondt; jeg haaber at skulle faa alt opprettet igjen. – Nu er Du vel enestaaende i Styrelsen af Theatret; men tror Du det tjener Dig i Længden? Ja, slutt ikke heraf at jeg attraar nogen Befattning med de Sager, – tvertimod! Om et Aar eller to tænker jeg at vende nordover, men neppe længere end till Kjøbenhavn; kan jeg saa fra og till gjøre en Sommerrejse i Norge, mener jeg at det er det raadeligste Arrangement. – Et Par Ord privat om Oppførelsen af Brand 4de Akt. Jeg skulde meget have ønsket i dit Brev at have faaet et Fingerpeg betræffende Din Mening derom; da jeg ikke det har faaet, har jeg sat mit Svar saaledes at Du kan gjøre og lade hvad Du vil; jeg er forvisset om at Du ordner det paa det Bedste. Hjertelig Hilsen, og tillskriv mig saasnart Du kan. Din hengivne Henrik Ibsen. P. S. For at faa Ende paa den Bætzmannske Affære har jeg tillbagebetalt Ravnkilde Beløbet kontant. – Den Sag er altsaa oppgjort. – H. I. Rom den 23de Novbr: 1866. – Kjære Hr: Cancelliraad Hegel! For at tjene en fælles Landsmand hernede har jeg taget mig den Frihed at udstede en Anvisning paa Dem, stor halvtredsindstyve Rdlr:, som jeg beder Dem bevise mig den Godhed at honorere. Jeg ledsager Anvisningen med disse Linjer for at opplyse om, at endskjønt Summen er den samme, som den i mit sidste Brev omskrevne (og denne Anvisning ligeledes udstedt i N. Ravnkildes Interesse) – saa har denne Affære intet at bestille med den af mig tidligere omskrevne. – Jeg sender Dem i Hast mine hjerteligste Hilsener og tegner mig Deres ærbødigst hengivne Henrik Ibsen. Herr Cancelliraad Hegel i Kjøbenhavn. Imod denne Anvisning ville De godhedsfuldt behage for min Regning at udbetale till Hr: Chr E. Hornemann i Kjøbenhavn 50 (halvtredsindstyve) Rdlr. – Rom den 23de November 1866. – Henrik Ibsen Til Bestyrelsen for den skandinaviske Forening i Rom. Undertegnede tillade sig at anmelde nedenstaaende til Forhandling paa førstkommende Generalforsamling: Da der blandt Medlemmerne er yttret Misfornøjelse med at en for Foreningens Regning anskaffet protestantisk Calender, affattet i det tydske Sprog, for Aaret 1867, er udlagt i Læsesalen, saa tillade vi os at begjære Generalforsamlingens Afstemning over hvorvidt nævnte Calender bør forblive udlagt i Salen eller indtages i Foreningens Bibliothek. – Rom den 10de December 1866. – Henrik Ibsen. J. la Cour. Kjære Hr. Generalkonsul! Samtidigt med disse Linjer sender Janson Dem det forlangte Manuscript, som jeg haaber De vil være tillfreds med. Mit Fotografi, saa godt som jeg for Tiden har det, er det mig en Ære at oversende og skulde det være mig særdeles kjært om De vilde gjøre Gjengjæld i saa Henseende. Albumsbladet skal jeg med Fornøjelse sende ved en senere Lejlighed. Idet jeg ønsker Dem en glad og behagelig Jul tegner jeg mig Deres stedse hengivne Henrik Ibsen. Rom 15 & sol;12. 66. I Hast! Rom den 5te Januar 1867. – Kjære Hr. Cancelliraad Hegel! Herved har jeg den Fornøjelse at sende Dem Forordene till «Kjærl: Kom:». De faa Linjer har voldt mig mere Hovedbrud end hele Digtet, jeg har omskrevet dem utallige Gange og blev tillsidst staaende ved den første Redaktion. Er De ikke fornøjet med Fortalen, saa kan den gjerne for mig udelades, men da maatte der sørges for at et af de udbredte Blade omtrent udtalte hvad jeg i Forordene har sagt for at orientere danske Læsere; helst ønskede jeg dog at mine Linjer kom ind foran i Bogen; men hermed faar De raade ganske som De vil. Et glædeligt Nytaar ønsker jeg af ganske Hjerte Dem og Deres ærede Familje, og griber Anledningen till at aflægge Dem min bedste Takk for den værdifulde Bogsending jeg gjennem den Brunske Familje modtog fra Dem. Bøgerne har jeg allesammen læst med Interesse. Den Modenhed der er kommen ind i Dietrichsons Skribentvirksomhed har i høj Grad glædet og overrasket mig; man læser hans Bog med virkelig Fornøjelse og jeg tror at kunne spaa den en stor Udbredelse ogsaa i Norge. Ogsaa Listovs Ordsamling har jeg med Glæde gjennemlæst, mest fordi jeg ser at en meget stor Mængde af de saakaldte nynorske Ordformer gjenfindes i danske Dialekter og at det altsaa kun er Opptagelsen i Skriftsproget, som er ny. – Jeg ved ikke om De læser de norske Aviser; hvis saa er vil De have bemærket at der i dem, navnlig i Morgenbl: Nyhedsbl: og Aftenbl: har udviklet sig en hel Literatur over «Brand». Det bedste der fra norsk Side er skrevet om Digtet er efter min Mening Artiklerne i Morgenbl: for 1ste og 4de December; deres Forfatter er mig ubekjendt. Clemens Petersen beder jeg Dem hilse fra mig; jeg vil efter Pligt og Skyldighed med det snareste tillskrive ham. – Om Restbeholdningen af «Kjerl: Kom;» har jeg intet hørt; men da Ejeren er min gamle gode Ven, saa anser jeg den Sag i Orden. – Endelig maa jeg fortælle Dem at mit nye Arbejde er i fuld Gang og vil, om intet tillstøder, være færdigt tidligt paa Sommeren. Det bliver et stort dramatisk Digt, hvis Hovedfigur er en af den norske Almues halv mythiske og eventyrlige Personer fra den nyere Tid. Det bliver uden nogen Lighed med «Brand», uden direkte Polemik o. s. v. – Jeg har længe havt Stoffet i Tankerne; nu er hele Planen udarbejdet og nedskrevet og første Akt paabegyndt. Det voxer under Behandlingen og jeg er viss paa at De vil blive tillfreds med det. Forresten beder jeg at dette maa blive holdt hemmeligt indtill vidre. – Med en opprigtig Takk for det forløbne Aar og gjentagne gode Ønsker for det nye tegner jeg mig Deres ærbødigst hengivne Henrik Ibsen. Paa egne og min Kones Vegne takker jeg ærbødigst for Indbydelsen, og skulle vi begge have den Fornøjelse at indfinde os Henrik Ibsen Rom d. 9 Feb 1867 Høivelbaarne Hr. Kammerherre! Idet Bestyrelsen for den skandinaviske Forening i Rom erkjender Modtagelsen af Deres venlige Skrivelse af 26 f. M., iler den til med at udtale Foreningens og sin egen varmeste Paaskjønnelse for Opfyldelsen af det af Deres Høivelbaarenhed under Deres korte Ophold her i Sluttningen af f. A. givne Løfte om et portofrit tilsendt Exemplar af Berlingske polit: og Avertissements-Tidende. Den danske Presse var hidentil paa Grund af Foreningens indskrænkede Midler temmelig mangelfuldt repræsenteret, og De har derfor ved den af Dem viste Gavmildhed bidraget meget til at afskjedige et Savn, der føltes af Mange blandt Foreningens Medlemmer.– Idet vi derfor bede Hr. Kammerherren modtage Forsikkringen om vor oprigtige Paaskjønnelse heraf, skulle vi ikke undlade at fremhæve en Omstendighed, som bidrager væsentligt til, at man høster dobbel Nytte af Deres ærede Blad. Siden Modtagelsen af den første Sending er der nemlig hver Dag indtruffen 1 Nummer af Berl.Tid.– en meget hensigtsmæssig Foranstaltning, som har vunden almindelig Anerkjendelse i Foreningen, da det er en Selvfølge, at man langtfra kan læse et Dagblad med den udeelte Interesse og Opmærksomhed, naar man faaer 3 Numere 2 Gange om Ugen, som naar man daglig faaer 1. Idet vi bede Hr. Kammerherren fremdeles at bevare Deres Velvillie og Interesse for den skandinaviske Forening, modtage De Forsikkringen om vor ærbødigste Høiagtelse. Henrik Ibsen J. Bravo. Kjære Ven! Du sagde igaar at Du kunde afsee nogle Penge i disse Dage. Jeg huskede ikke da at jeg havde Huslejen at betale. – Kan Du uden at det generer Dig, saa vær saa god at levere det till Kustodekonen. venskabeligst Henrik Ibsen. Rom d: 4de Marts 1867. – Rom den 8de Marts 1867. Kjære Hr: Cancelliraad Hegel! Idag tillskriver jeg Dem nærmest for at faa de to indlagte Billetter besørgede. Goldschmidt har, uagtet jeg ikke kjender ham personlig, sendt mig et overordentlig smukt og hjerteligt Brev. For det modtagne Aarsregnskab takker jeg i alle Henseender. Jeg har deri forgjæves søgt forskjellige Poster, navnlig Udgifterne till de tre Pragtexemplarer till Stockholm og Christiania; jeg tillader mig heri at se et nyt Udtryk for den store Liberalitet, som De forøvrigt i saa mange Henseender har bevist mig, og takker Dem forbindtligst derfor. De to Nummere af «Ill: Tidende» har jeg faaet og er Dem meget forbunden for den havte Ulejlighed. Men hvem er Biografen? Ingen af de herværende Danske kjender ham. Den Mangel paa Takt, hvormed han behandler uvedkommende private Forhold, gjør at jeg snarest skulde antage ham for en Normand, men det kan han dog neppe være. Forresten er jo hans Bedømmelse i mange Henseender velvillig og meget anerkjendende. Flere Ukorrektheder findes dog, f. Ex i hans Omtale af Statsraad Riddervolds Forhold till Bevilgelsen af min Digtergage. Urigtigt er det ogsaa at jeg har gjort et grundigt Studium af Hejne; – jeg har kun en Gang gjennemlæst et Bind af hans Rejsebillede og hans «Buch der Lieder». Det samme gjælder om Kierkegaard, af hvem jeg kun har læst lidet og forstaaet endnu mindre. – Det skulde forøvrigt interessere mig at vide, hvem Manden er. I mit nye dramatiske Digt er jeg nu fremskreden till Midten af 2den Handling (det bliver i fem) og saavidt jeg paa Forhaand kan beregne omkring 250 Sider stort. Hvis De ønsker det, vil jeg allerede i Juli kunne sende Dem Manuscriptet. Jeg erfarer gjennem Ravnkilde at min Anvisning paa 100 Rdlr. er præsenteret og honoreret. Turde jeg bede Dem vise mig den Velvilje engang i indeværende Maaned at sende mig en Vexel for Restbeløbet af Honoraret for 4de Opplag af Brand? – Lotterispekulationen har jo havt en god Begyndelse. Maatte den blot ikke volde Dem formegen Ulejlighed! Anmeldelsen af Listovs «Ordsamling» i «Fædrelandet» undertegnet A. L. har jeg læst gjentagende Gange med stor Fornøjelse. Den er uden Tvivl det fortræffeligste og rigtigste, der endnu er skrevet om de nyere norske Sprogforholde. Skulde De tillfældigvis kjende Forfatteren, beder jeg Dem føje min Takk till de manges, som han ganske vist maa have modtaget. Professor Clausen med Familie er ankommen hertill, A. Hage ligesaa; Orla Lehman ventes. Bjørnson tillskriver mig at han till Sommeren fratræder Theatret, og deri gjør han ganske Ret. Han skriver paa intet for Tiden, siger han, og jeg frygter at hans Blad – – norsk Folkeblad – stjæler mere af hans Arbejdskraft end ønskeligt kunde være. Gid det nu maa gaa godt med den nye Udgave af «Kjærl: Komedie»! De tidligere Anmeldere underkaste vel ikke Bogen nogen fornyet Drøftelse; men den vil alligevel forhaabentlig blive omtalt. Med de bedste Hilsener tegner jeg mig Deres ærbødigst hengivne Henrik Ibsen. Rom den 9de Marts 1867. – Hr: Cand: mag: Clemens Petersen! Naar jeg indtill nu, efter næsten et Aars Forløb, har indskrænket mig till blot gjennem Tredjemand at sende Dem et Takkens Ord for Deres Anmeldelse af «Brand» og for hvad derved er virket for mig, saa er det ganske vist ikke af Mangel paa Erkjendtlighed; men De har engang skrevet et Ord om umotiveret Fortrolighed efter et kun kort og flygtigt Bekjendtskab, og dette Ord har gjort mig noget sky. Nu er jeg mig rigtignok ganske sikkert bevidst at der ikke har ligget nogen «Affectation» bagved mine Henvendelser till Dem; men Trækket, saaledes som De fremstiller det, er ialfald saa fuldstændig norsk, at jeg med Visshed kan se det er en Normand, som har givet Dem Anledning till Iagttagelsen og Bemærkningen. Tilltrods for dette vover jeg dog at henvende mig till Dem med Takk for Anmeldelsen, baade for den skrevne og for den, der ligger i det fortiede. Den første har været mig till Glæde og till Gavn udadtill, den sidste har ganske visst ikke været mig til Glæde, men netopp derved till desto større Gavn ligeoverfor et Selvopgjør, som ikke ustraffet lader sig forsømme. Men jeg har mere end Anmeldelsen af «Brand» og af mine andre Arbejder at takke Dem for. Jeg har at takke Dem for hvert Ord, De har skrevet forøvrigt, og jeg haaber De i mit nye Arbejde skal erkjende at jeg er gaaet et væsentligt Skridt fremad. Man har fortalt mig, at De engang skal have sagt, at De ikke troede det vilde nytte at anmelde mine Arbejder, fordi jeg rimeligvis ikke vilde rette mig derefter. Jeg vilde ganske vist ikke kunne rette mig derefter i Kraft af den blotte og bare Auktoritet; thi derved blev jeg jo usand ligeoverfor mig selv, og en saadan Befølgelse kunde jo heller ikke være Dem till nogen Glæde. Men det Skridt fremad, som jeg nys nævnte, bestaar netopp deri at der herefter ikke kan være Tale om at «ville» men om at «maatte»; og over dette svælgende Dyb er det at De har hjulpet mig, og derfor er det at jeg nu takker og altid skal takke Dem. I Haab om at De i disse Linjer ikke vil se noget andet eller mere end hvad vort vistnok fjerne personlige Bekjendtskab tillsteder mig at fremføre, tegner jeg mig Deres stedse takknemmelige Henrik Ibsen. Rom den 27de Marts 1867. – Kjære Hr: Cancelliraad Hegel! Deres to ærede Skrivelser af 12te og 19de Marts har jeg modtaget, den sidste med indlagt Vexel paa 300 frcs: hvorfor forbindtligst takkes. Deres Brev af 29de Januar er derimod aldrig kommet mig ihænde. «Tillæge» i Forordene er ganske rigtigt en Skrivfejl istedetfor «tillægge»; jeg forstaar hvad der har gjort Dem uviss, – det er det manglende tredje l, hvilket jeg imidlertid i et sammensat Ord tror at kunne overspringe; rettest var det maaske at skrive «till-lægge», dog, dette overlader jeg ganske till Dem. Ortografien ønskes forøvrigt overensstemmende med «Brand», og stoler jeg i saa Henseende ganske paa Deres dygtige og omhyggelige Korrektør. – Dr: Bergsøe er kommen og afrejst igjen. Hjertelig Takk for de smukke Expl: af «Vintergrønt» og «Brand». Mod Sluttningen af Maj vil jeg forhaabentlig kunne sende Dem de tre første Akter af mit nye Arbejde og Resten i Løbet af Sommeren. De to første Akter ere færdige og den 1ste renskrevet. Jeg vil fuldføre alle tre her i Rom og rejser derpaa till Sorrento eller et andet Sted ved Søkysten. Professor Clausen med Familje, Orla Lehman, H. Hage, Hejse med Kone oppholder sig her fortiden og ere meget forekommende; men alle mine Tanker ere rettede paa mit Arbejde, hvorfor jeg er mere end sædvanlig uskikket for Selskabslivet, og jeg beder Dem heri se den nærmeste Grund till at jeg dels kortfattet, dels mindre regelmæssigt har besvaret Deres venlige Breve. – Med en hjertelig Hilsen tegner jeg mig Deres ærbødigst hengivne Henrik Ibsen. P.S. Angaaende Honoraret for «Kj: K», vilde jeg være Dem forbunden, ifald De, naar Bogen er udkommen vilde sende mig samme (i Begyndelsen af Maj er forøvrigt tidsnok) da jeg ifølge foranstaaende ikke ved hvor snart jeg kan komme till at rejse herfra. H. I. Rom den 2den Mai 1867. – Kjære Hr: Cancelliraad Hegel! Naar jeg idag tillskriver Dem, saa gjør jeg det med et lønligt Haab om at det snart maa vise sig at have været ufornødent. Da nemlig Paasken er gaaet over uden at jeg af Aviserne kan se at «Kjærlighedens Komedie» er udkommet, saa er jeg bleven noget urolig og begynder at frygte for at mit sidste Brev (afsendt herfra den 28de Marts) muligens kunde være bortkommet undervejs, saaledes som i Begyndelsen af dette Aar Tillfældet var med et af Deres Breve, der aldrig er kommet mig ihænde. Jeg trøster mig imidlertid med at muligens andre Grunde kan have forsinket Bogens Udkomst, og tænker da nærmest paa den svævende politiske Uvisshedstillstand hjemme, under hvilken rimeligvis literære Anliggender mindre paaagtes, eller ogsaa tænker jeg, at De, for ikke at splitte Publikums Interesse, ikke har villet udgive min Komedie paa samme Tid som Bergsøes Digte, og hvis saa er, maa jeg ganske tilltræde Deres Mening; thi det er ganske visst rigtigt at lade en literær Nyhed staa saa isoleret som muligt. Skulde det alligevel have truffet sig saa uheldigt at mit Brev er bortkommet, saa var dets væsentligste Indhold følgende: Bogen ønskes trykt med samme Rettskrivning, som «Brand». Hvad der i saa Henseende kan være undgaaet min Oppmærksomhed, bedes derfor rettet af Korrektøren. Det af Dem nævnte Ord i Fortalen er en Fejlskrift fra min Side og skal ganske rigtig hede «tillægge»; konsekvent skulde Ordet rigtignok have havt et tredje l, men det faar være nok med de to. – Endelig tog jeg mig den Frihed at anmode Dem om godhedsfuldt at sende mig en Vexel paa Paris for Honoraret saasnart Bogen var udkommet, da det er min Agt i Midten af denne Maaned at rejse till Ischia, for at tillbringe Sommeren der og fuldføre mit nye Digt, hvoraf nu to Akter er færdige og Planen till det øvrige fuldstændig klarnet og udarbejdet. Her i Rom kommer jeg neppe till at skrive mere derpaa; thi jeg føler Rejseuroligheden i Blodet og endmere Trangen till en større Ensomhed. Jeg haaber at høre fra Dem før min Afrejse og beder Dem ogsaa efter den Tid at adressere Deres Breve till Bravo, som da vil sørge for at skaffe mig dem ihænde paa bedste Maade. Naar tre Akter af Digtet er færdige og renskrevne, skal jeg sende Dem disse; de to sidste skal forhaabentlig ikke længe lade vente paa sig. Bergsøe, som var afgaaet till Ischia, vendte igjen tillbage till Rom for at modtage sine Søskende og rejste med dem paany derned igaar. Sagerne i Danmark volder mig baade Bekymringer og Haab. Gid alt maa vende sig till det bedste! For en Sikkerheds Skyld gjentager jeg min hjerteligste Takk for de modtagne pragtfulde Exemplarer af «Vintergrønt» og «Brand», men vil dog i det længste haabe at min Skrivelse velbeholden er kommen till Kjøbenhavn og at Udsættelsen saaledes grunder sig paa Deres egen frivillige Besluttning. Med de bedste Hilsener og Ønsker tegner jeg mig Deres ærbødigst hengivne Henrik Ibsen. Rom den 16de Mai 1867. Kjære Hr: V: Bergsøe! Her blæser en utaalelig Scirocco og Rejseuroligheden er med en saadan Magt kommen over mig, at der ikke er andet for, end at tage afsted. Vi forlader derfor Rom Tirsdagen den 21de og gaar den følgende Dag fra Neapel med Dampskibet over till Ischia. Hansen fortæller mig at ifølge Rygtet skal hele Kolonien være udvandret till la piccola Sentinella, og der vil jeg da tillade mig at søge Dem for at modtage gode Raad med Hensyn till hvorledes jeg bør indrette mig. At tage direkte ind till de fromme Nonner anser jeg nemlig under disse Omstændigheder ikke for hensigtsmæssigt. Lev altsaa vel saalænge og bring Deres ærede Familje saavelsom Hr: Schneekloth en forbindtlig Hilsen fra Deres venskabeligst forbundne Henrik Ibsen. Villa Pisani, Casamicciola. Ischia den 8de August 1867. – Kjære Herr Cancelliraad Hegel! Herved tillader jeg mig efter længe forsømt Skyldighed at takke for og erkjende Modtagelsen af Deres ærede Skrivelse med indlagt Vexel paa 600 frcs, hvilken kom mig ihænde i Rom sidstleden 9de Mai. Dernæst har jeg at tillmelde Dem at jeg idag gjennem Generalkonsul Danchertsen i Neapel sender Dem Manuscriptet till de tre første Akter af mit nye Arbejde, betitlet: Peer Gynt, et dramatisk Digt. Forhaabentlig modtager De Pakken omtrent samtidigt med disse Linjer. Det afsendte vil i Trykk udgjøre omkring 120 Sider, og det resterende ligesaameget. 4de Akt haaber jeg at kunne sende Dem ved Maanedens Slutning og det øvrige om ikke rett lang Tid derefter. Nu er jeg nysgjærrig efter at høre hvorledes det behager Dem. Jeg selv har godt Haab. Hvis det kan interessere Dem at vide, saa er Peer Gynt en virkelig Person, der har levet i Gudbrandsdalen, rimeligvis i Slutningen af forrige eller i Begyndelsen af dette Aarhundrede. Hans Navn er endnu godt kjendt blandt Almuen deroppe, men om hans Bedrifter ved man nok ikke synderlig mer, end hvad der findes i Asbjørnsens «Norske Huldreeventyr» (i Stykket: «Højfjeldsbilleder».) Det er saaledes ikke meget, jeg har havt at bygge Digtet paa, men desto større Frihed har der da altsaa ogsaa været levnet mig. Det skulde interessere mig at vide hvad Clemens Petersen siger derom. – Men, under Forudsættning af at De er fornøjet med Arbejdet, bliver Spørgsmaalet om De ønsker Bogen ud till Jul. Jeg seer naturligvis dette helst, men overlader forøvrigt Sagen till Dem. Endvidere tillader jeg mig, benyttende mig af Deres tidligere godhedsfulde Tillbud, at anmode Dem om et Forskud stort 200 Rdlr: hvilken Sum, i Forbindelse med det lille Beløb der henstaar hos Dem, jeg ønskede at modtage i Vexel paa Paris og i recomanderet Brev adresseret: Cavaliere D: Danchertsen. Console-Generale di Danimarca. Vico calanzione. Pizzofalcone. Napoli. Kunde jeg haabe henimod Maanedens Slutning at forefinde et saadant Brev i Neapel, vilde jeg være Dem meget takknemmelig. Jeg rejser nemlig paa den Tid till Sorrento, for dersteds at lægge den sidste Haand paa mit Arbejde. Her paa Ischia har vi boet siden Midten af Mai Maaned. Heden har undertiden gaaet opp till 30 Grader Reaumur, og da maa man være stærk, som jeg Gud ske Lov er, for at kunne arbejde med godt Humeur. Hvorledes gaar det med Afsættningen af «Kjærlighedens Komedie»? Jeg vil dog haabe at De ikke kommer altfor galt fra den Sag? Jeg tænker ofte derpaa. V: Bergsøe, som ogsaa med Familje oppholder sig her, vedlægger et Manuscript. Jeg beder Dem efter bedste Skjøn at fordele Forsendelsesomkostningerne paa begge Afsendere og foreløbig føre mig min Part i Regning. Molbech, G. Brandes og Clemens Petersen bedes hilsede, og i Forventning om rett snart at modtage nogle Linjer fra Dem tegner jeg mig Deres ærbødige og hengivne Henrik Ibsen. Sorrento den 18de September 1867. Kjære Hr: Cancelliraad Hegel! Deres ærede Skrivelse af 21de August med indlagt Vexel paa 700 frcs modtog jeg i rette Tid og takker forbindtligst. Hermed følger Manuscriptet till 4de Handling af mit Digt; det manglende skal følge snarest muligt. At sende Afskriften paa anden Maade end gjennem Posten som Brev, er, ifølge indhentede Opplysninger, desværre ikke gjørligt; men heri faar jeg finde mig. – Hvis første Ark ikke er trykkt ønskede jeg paa Listen over de handlende følgende Rettelser: istedetfor To Tyve sættes En tyv og en Hæler; samt dersom Navnet Trumpeterstraale skulde være skrevet paa Svensk (med å) saa forandres dette till dansk Skrivemaade. Bliver Listen for lang till at rummes paa en Side, kan den gjerne begynde paa den foregaaende, hvor da Digtets Titel slettes. Kunde Trykkningen af Personlisten idethele udsættes till jeg har sendt Dem Resten, saa var det vel, da jeg muligens kunde ville oppføre endnu et Par Bifigurer; forresten er det ikke saa magtpaaliggende. – Et Par Linjer fra Dem med Underretning om at Pakken er modtagen, vilde være mig en Beroligelse. – Jeg stoler paa Korrektøren! Det er mig kjært at intet bliver bekjendt for det første. Kommer der intet nyt fra Bjørnson till Jul? – Saa kjært det end skulde være mig at give Bidrag till Bogen for Slesvigerne, ser jeg mig dog desværre aldeles ude af Stand hertill, da mit store Arbejde opptager alle mine Tanker. Professor Molbech og andre Bekjendte bedes hilsede. Min Adresse er fremdeles Generalkonsul Danchertsen: Neapel. I Haab om snart at modtage nogle Linjer fra Dem tegner jeg mig Deres ærbødigst hengivne Henrik Ibsen. Sorrento den 15de October 1867. – Kjære Svigermoder! Jeg vil ganske visst ikke forsøge at rettfærdiggjøre min lange Taushed; jeg kan kun bede Dig tillgive. Fra Uge till anden har jeg foresatt mig at skrive et langt Brev; men her, som i al min øvrige Brevvexling er jeg bleven staaende ved Forsættet. Till Saras Giftermaal lykkønsker jeg Dig paa det Hjerteligste og beder Dig bringe hende min bedste Hilsen. Det glæder mig opprigtigt for hendes Skyld at hun faar sit Hjem i Kjøbenhavn; for de norske Livsforholde tror jeg ikke at hun var særligt anlagt, og ligger heri nogen Forklejnelse, saa rammer den Forholdene og ikke hende. – Jeg begriber mangegange ikke hvorledes Du holder ud deroppe! Livet deroppe, saaledes som det nu staar for mig har noget ubeskrivelig kjedende ved sig; det kjeder Aanden ud af ens Væsen, kjeder Dygtigheden ud af ens Vilje; det er det forbandede ved de smaa Forholde, at de gjør Sjælene smaa. – Nu bliver vel Dorothea ogsaa snart hentet hjemmefra, og saa er Du jo ikke saa fast bunden. Italien bør og maa Du se, ikke paa en flygtig Gjennemrejse, men under et længere Opphold. Faa Rejsestipendium, ikke søg, men kræv, forlang; paa anden Maade gaar det ikke; sætt Penne og Munde igang; der burde jo ikke behøves saa mange Anstalter; men uden dem faar man intet frem hjemme; – ja vel heller ikke andetsteds. Om min Rejse kan jeg ikke fortælle stort i et Brev. Omtrent i Midten af Mai tog vi till Ischia, blev der till midt i August og har siden færdedes paa denne sydlige Side af Golfen, manøvrerende for at undgaa Kolera o. s. v. I Slutningen af denne Maaned tager vi tillbage till Rom; Pavestaten er, som Du vel ved, i Oprør og vi vil jo gjerne se lidt af de Affærer. – Jeg har fuldført et nyt dramatisk Digt, som udkommer till Jul; det skal højlig interessere mig at vide hvad Du synes derom. Digtet heder «Peer Gynt» efter Hovedpersonen, om hvem der staar at læse i Asbjørnsens Huldreeventyr. Det er ikke meget, jeg har havt at bygge paa, men desto friere har jeg da ogsaa kunnet tumle med Stoffet efter mit eget Behov. Af Hegel hører jeg, at din nye Bog først kommer till Vaaren og at det bliver en stor Bog. Mere vides ikke; men jeg glæder mig og længes efter at faa den. Den Fordel har man dog ved at leve i Udlandet, at man modtager det nationale Liv hjemmefra renset og i Extrakt; hvad der foregaar paa Gader og Stræder forskaanes man for, og det er en Vinding. Norske Aviser, yngre end Begyndelsen af Mai Maaned, har vi ikke seet. Hvorledes gaar det Thomas? Holder han fast ved sit Forsætt at gaa till Theatret, og er han i saa Fald opptraadt? Forholdene for en Kunstner er jo ikke meget lokkende i Norge, men gaar hans virkelige Kald i den Rettning, saa er jo derimod intet at sige. – Axel er jo en flink Gut. Han har vel nu ikke lang Tid af Skolegangen tillbage? – At Bogtrykker Tønsberg anmoder mig om Bidrag till en Bog, som han vil udgive, har i høj Grad forundret mig. Da jeg rejste fra Norge ernærede bemeldte Tønsberg sig blandt andet ogsaa som Udgiver af et Smudsblad, hvori jeg, som saa mange andre, jævnlig blev æreskjændt paa den for deslige Aviser almindelige Maade. Hvorvidt han fremdeles fortsætter denne Bedrift, er mig ubekjendt. Men jeg agter ikke at kjøbe mine Fiender, og Hr. Tønsberg faar aldrig en Linje fra min Haand. Susannas Brev fra Ischia haaber jeg Du har modtaget. Hun og Sigurd lever vel. Nogle forbigaaende Feberanfald ere heldigt overstaaede efter faa Dage. Begge færdes meget ude i Bjergene og imidlertid arbejder jeg. – Nu har vi kun Pompeji og Museet i Neapel igjen og saa, som vi haaber, till det kjære Rom. Det skulde gjøre mig ondt om Politiken og Vrøvlet ogsaa der fik Indpass; dog, sent eller tidligt vil det sagtens ske. Gid Du nu maa beholde fuld og kraftig Helbred mens du arbejder paa din Bog; hvorledes Du kan arbejde under Sygdom og Lidelser, er mig ufatteligt. – En Bemærkning maa Du ikke blive vred over: Vær omhyggelig med Sproget i din nye Bog; der findes i «Signes Historie» og dine øvrige Fortællinger mange Udtrykk og Vendinger, der paa Norsk betyder noget ganske andet, end hvad Du har ment; og endnu flere findes der, som hverken er eller nogensinde har været Norske. Provindsforvanskninger, som ingen Rod har i Oldsproget, maa man ikke opptage; raadfør Dig, hvor Du ikke er sikker, og tag ikke ilde opp at jeg gjør oppmærksom herpaa; det er bedre at faa det privat i et Brev, end offentlig i en Kritik; og sent eller tidligt vil jo en og anden kunne kaste sig over denne Sag som jo er et Stridsemne for Tiden; vi maa ikke give Modstanderne Vaaben ihænde. – Hjertelig Hilsen till eder alle fra Din hengivne Henrik Ibsen. Sorrento den 16de October 1867. – Kjære og højstærede Hr: Etatsraad! I Haab om at disse Linjer maa træffe Dem i bedste Velgaaende tillader jeg mig at tillskrive Dem for at melde vor forestaaende Ankomst till Rom, forudsat at De ikke paa Grund af Forholdene raader os till at blive borte. Skulde De hverken med Hensyn till Cholera eller Uroligheder finde Betænkeligheder derved, saa er det vor Agt at komme om en fjorten Dage i det seneste, og maaske før, hvis jeg modtager Brev fra Dem. Tør jeg anmode Dem om at lade Giuseppe sige till min forrige Vært, Sigr: Lorenzani, der er Ministro i Boutikken ligeoverfor Caffe greco, at jeg ønsker at beholde Værelserne ogsaa for denne Vinter, og at jeg skal et Par Dage i Forvejen underrette ham om Ankomsttiden. Hvorledes er det med Sundhedstillstanden i Rom og Omegn? De neapolitanske Blade har fortalt de forfærdeligste Ting, men jeg har lært kun at tro en tiende Del deraf. Om min Rejse haaber jeg at fortælle Dem mundtligt. For de gjennem Hr: Sibbern modtagne Aviser takker jeg forbindtligst og skal bringe dem i god Orden tillbage. Har De foretaget nogen Udflugt denne Sommer? Vi har intet hørt fra Rom siden vor Afrejse. Min Kone beder hilse paa det forbindtligste. Jeg har fuldført et nyt stort literært Arbejde, som udkommer till Julen i Kjøbenhavn. Tillgiv den Ulejlighed, som atter voldes Dem af Deres stedse ærbødige og hengivne Henrik Ibsen. Min Adresse er: Rosa magra. Sorrento den 18de Oktober 1867. Kjære Hr: Cancelliraad Hegel! Hermed følger Slutningen af Manuscriptet till «Peer Gynt», og gid det nu maa have Held med sig. Ved Personlisten og det øvrige har jeg intet at erindre, det kan derfor forsaavidt gjerne gaa i Trykken naarsomhelst. Jeg er spændt paa at erfare hvorledes Bogen vil blive modtagen, men urolig er jeg ikke, den er skreven med modent Overlægg. – At Brandes vil skrive om mine Arbejder, glæder mig meget. Jeg beder Dem hilse ham, takke ham og sige ham at jeg særlig fra hans Haand er begjærlig efter en Bedømmelse, men at det vilde være mig meget kjært om han ogsaa tog Peer Gynt med da derved enkelte af hans Anskuelser maaske vilde modificeres; han vil nok selv sige sig hvilke. Ogsaa Bjørnson og Clemens Petersen beder jeg Dem hilse. Andre Venner og Bekjendte ligesaa. Dr: Bergsøe sender sin Hilsen. Vi rejser nu med det første sammen till Rom for at blive der i Vinter; mine Breve bedes derfor, som forhen, adresserede till Konsul Bravo. Jeg anbefaler mig till Korrektørens Oppmærksomhed i alle Henseender og tegner mig Deres ærbødigst hengivne Henrik Ibsen. Sorrento den 21de October 1867. – Kjære Herr Collin! Det er ganske visst uforsvarligt af mig først nu at besvare Deres venskabelige Brev; men et vidtløftigt literært Arbejde har i de mellemliggende Maaneder udelukkende lagt Beslag paa min Tid og afbrudt den Smule Brevvexling, jeg ellers fører med Venner i Hjemmet. Tilltrods for denne min langvarige Taushed tør jeg dog forsikkre Dem, at De ofte, meget ofte, har været i mine Tanker. Vi taler ofte om Dem, og vort korte romerske Samvær skal stedse staa for mig som et kjært smukt og venligt Minde fra Rejsen. Hjertelig Takk for den Glæde, De har forskaffet mig ved at sende mig Deres Portræt! Bergsøe har, som jeg haaber, bragt Dem en foreløbig Hilsen fra mig. Jeg har ialfald anmodet ham derom, og han har lovet det. Deres Brev modtog jeg Dagen forinden vor Afrejse fra Rom. Siden har vi delt vor Tid væsentligt mellem Ischia og Sorrento. Mit nye Arbejde, et dramatisk Digt, der formodentlig udkommer i næste Maaned, har jeg fuldført her. Jeg har, efter Løfte, gjemt Haandskriftet till Deres Hr: Faders Samling, og skal sende Dem Pakken med første Lejlighed. Jeg haaber at Deres Sygdom nu for længe siden er overstaaet. For Deres venlige Brev kan jeg ikke noksom takke Dem; jeg er en daarlig Brevskriver og vil derfor helst oppsætte baade den Sag og meget andet till vi engang personligt mødes. Med Bergsøe og Familje har vi fulgtes ad i Sommer. Vi kommer naturligvis temmelig ofte sammen; men nogen egentlig nærmere Tillslutning vil der neppe blive Tale om mellem ham og mig. Vi bærer begge Skylden herfor. Hvad der hos mig staar i Vejen skal jeg ikke videre indlade mig paa. Bergsøe har meget godt i sit Væsen; men jeg tror ikke det kunde skade ham om han besad lidt mere Holdning, Karakter, Overbevisning og Selvstændighed, og, fremfor alt, om han forstod at værge sig mod Indflydelser udenfra. – Han har forøvrigt tillbragt en noget urolig Sommer; – paa Ischia Frygt for Jordskjælv, – Cholera i Neapel, – Briganter i Sorrento, og nu Krig med derhenhørende Garibaldister og opprevne Jernbaner i Pavestaten! Tilltrods for alt dette sidste drager vi dog i næste Uge over Pompeji og Neapel till Rom for at tillbringe Vinteren der. Hvad de politiske Begivenheder vil føre till, er ikke godt at forudsige; men en Afgjørelse maa ganske visst komme inden kort Tid. Skulde De, uagtet min Forsømmelighed, ved Tid og Lejlighed ville sende mig nogle Linjer, saa skaffede De mig en virkelig Glæde. – Min Kone hilser Dem mange Gange. Fra Skandinaverne i Rom har vi ingen Efterretninger. Den sørgelige Meddelelse om Schous Død i Florentz vil rimeligvis være Dem bekjendt; det var i Sandhed et Tab; Schou var en ualmindeligt lovende Kunstner. Indlagt følger en Billet fra V: Bergsøe. Han siger at Deres Hr: Fader i et igaar ankommet Brev har været saa god at erindre mig; jeg beder Dem frembære min ærbødige Gjenhilsen. Af Dagbladet ser jeg at der i Kjøbenhavn er udbrudt en Pennekrig mellem Filosofer og Theologer. Jeg er ikke tillstrækkeligt inde i Sagen till at kunne danne mig nogen Mening derom; men jeg maa tillstaa at der i G: Brandes’s Opptræden ligger en ualmindelig Overbevisningens Kraft og Styrke. Jeg ved ikke om De er hans Ven eller Modstander; men for mig staar det klart at den Mand vil komme till at spille en stor Rolle i Videnskab og højere Livsforholde hjemme. Hermed vil jeg naturligvis intet have udtalt om mit personlige Forhold till hans Standpunkt. Kjære Collin! Lev hermed vel for dennegang; og modtag i et og alt de hjerteligste og varmeste Hilsener fra Deres stedse hengivne Henrik Ibsen. San Germano den 4de Novbr: 1867.– Kjære Herr Etatsraad Bravo! Pokker tage al Krig! Her, nogle faa Miglier fra den pavelige Grænse, har vi nu ligget siden i Onsdags, stedse i Haabet om at kunne slippe till Rom, men hidtill forgjæves. Jernbanen er istykker, siger man. Men hvor? Derom faar jeg ingen paalidelig Besked. Det eneste sikkre er at man ikke vil udstede Billetter til Rom. Hvorvidt man dersteds tillader Fremmede at komme ind, ved man heller ikke her; men naar Jernbanen engang kommer iorden igjen, kan der vel intet være ivejen. Mit Pass er paategnet af Danchertsen og den spanske Konsul i Neapel. I sidstnævnte Stad ligger Bergsøe med Familje, ventende ligesom vi. Hjærtelig Takk for Deres ærede og venlige Skrivelse, som jeg modtog i Sorrento. Vi har siden den Tid tillbragt to Dage i Pompeji og forøvrigt gjort os bekjendt med Neapels Seværdigheder. Intetsteds føler vi os dog saaledes hjemme, som i det kjære Rom! Gid der nu ikke maa blive vendt altfor meget opp og ned paa de vante Forholde. I disse Dage haaber jeg der ankommer et rekommanderet Brev till mig under Deres Adresse. Brevet indeholder en Vexel, og jeg beder Dem at lade Brevet henligge, saafremt jeg ikke rekvirerer samme till Neapel. Med Penge er jeg nemlig endnu forsynet og haaber at Beholdningen vil være tillstrækkelig indtill jeg naaer Rom. Skulde De derimod till min Beroligelse ville med et Par Ord underrette mig om at Brevet er ankommet, saa vilde jeg være Dem særdeles forbunden. Jeg boer i samme Hus, hvori Telegrafstationen er, og Billetten kunde adresseres enten dertill eller till Trattoria Cassino, hvor vi spiser (og spiser godt till rimelig Pris.) – De har rimeligvis havt det mindre behageligt i Rom i den sidste Tid. Nyankomne Skandinaver er der vel ikke mange af? Redaktør Bille er i Neapel; jeg har imidlertid ikke truffet ham. Hjemmefra hører vi naturligvis intet; jeg ved saaledes heller ikke hvorvidt min nye Bog er udkommen. Pakker, der muligens maatte komme till mig, bedes ligeledes at maatte bero hos Dem indtill min Ankomst, som jeg inderligt ønsker maa være nær forestaaende. Min Kone beder mig hilse Dem tusinde Gange, og med de bedste Ønsker saavel fra hende som fra mig selv tegner jeg mig Deres stedse hengivne Henrik Ibsen. San Germano den 8de November 1867. – Kjære Hr: Etatsraad Bravo! Atter maa jeg besvære Dem med nogle Linjer. I dette Øjeblik erfarede jeg nemlig paa Jernbanestationen hersteds at et Tog var ankommet fra Rom samt at man iaften ventede Ordre till igjen at sælge Billetter till nævnte Stad fra imorgen af. – Det er derfor min ærbødige Anmodning till Dem, at De med Deres vanlige Godhed vil lade Giuseppe underrette min Vært om at vi afrejser herfra med Jernbanen førstkommende Mandag Middag Kl: 1¼ og saaledes ankommer till Rom samme Aften, samt lade ham anmode om at Konen derfor maa være tillstede i Huset paa den Tid Toget ankommer for at vi kunne slippe at tage ind i et Hotel. Ankomsttiden till Rom ved jeg ikke at angive. Jeg beder Dem tillgive al den Ulejlighed jeg volder Dem, og i Haab om et snarligt Gjensyn tegner jeg mig Deres ærbødige og hengivne Henrik Ibsen. Rom den 23de November 1867. Kjære Herr Cancelliraad Hegel! De kan tro det igaar var en Festdag for os, thi da modtog jeg Deres Brev fuldt af de mange glædelige Efterrettninger! For Deres storartet liberale Tillbud om Honorar for det nye Opplag kan jeg ikke noksom takke Dem. Naturligvis staar det Dem frit at dele Opplaget i to, hvert paa 1000 Expl: hvis De saa synes. Det tillsendte Expl: har jeg modtaget og takker for særdeles omhyggelig Korrektur samt smukt Udstyr. Af Trykkfejl har jeg kun bemærket Side 80: (En Stemme i Mørket) der er sat i Parentes med smaa Typer istedetfor som de sædvanlige Overskrifter. Side 236 staar hverve istedetfor kverve. Paa sidste Side staar i Knappestøberens Replik Tankestregen foran Ordet om istedetfor bagefter (skal staa: se, om –;) Nederst paa Side 50 staar Ordene «Hvad er saa Resten» for langt fremskudt. De Partier der er skrevne i korte Verslinjer, f: Ex: Side 222 o. fl. skulde jeg gjerne ønske Verskolonnerne flyttede mere midt paa Siden. Det samme gjælder nogle Parenteser ved Sceneforandringerne f. Ex: S. 144, 150, 157, 161. Paa Side 247 bør Punktum i sidste Linje udgaa foran Tankestregen. Altsammen Smaating. Gid nu Kritiken vil være os gunstig. Jeg tror Bogen vil blive meget læst i Norge. Forbindtligst Takk for Brandes’s Artikel i Dansk Maanedskrift! Jeg skal selv tillskrive ham i næste Uge; midlertidigt beder jeg Dem hilse ham hjerteligst fra mig. De omskrevne 16 Sp. till Johan Dahl i Christiania bedes betalte. For Deres Ulejlighed med Lotteriet er jeg Dem meget forbunden; jeg har jo været heldig; to Gange Gevinst! At «Brand» kunde paaregne et 5te Opplag saa snart var mig en stor Glæde. Naar den Tid kommer, kunde jeg maaske have Lyst till at foretage nogle smaa Rettelser; men der er jo langt frem endnu. Det er i stort Hastværk jeg idag skriver. Vi er endnu ikke ganske kommen i Orden i vor nye Bolig. Paa Grændsen laa vi under Krigsurolighederne og kunde først efter mangeslags Eventyr komme ind i Pavestaten. Nu er alting roligt, tillsyneladende ialfald. Hvis jeg turde bede Dem om engang i December Maaned at tillsende mig gjennem Vexel paa Paris det resterende af Honoraret for 1ste Opplag af Peer Gynt, saa var det mig kjært. Med de hjerteligste Hilsener tegner jeg mig Deres stedse takknemmelige og hengivne Henrik Ibsen. Rom den 9de December 1867. – Kjære Bjørnson! Hvad er det igrunden for Helvedesskab, som paa hvert eneste Punkt kommer og stiller sig imellem os? Det er som om den personlige Djævel kom og skyggede. Jeg havde faaet dit Brev. Naar man skriver, som Du der skrev, saa er der ikke Svig i ens Mund. Der gives Ting, som ikke lader sig eftergjøre. Jeg havde ogsaa skrevet et Svar fuldt ud af et Takknemmeligt Hjerte; thi det er ikke Ros man kan takke for; men at være forstaaet, det gjør usigelig takknemmelig. Og nu har jeg ingen Brug for mit Svar; jeg har revet det istykker. For en Time siden læste jeg Hr. Clemens Petersens Anmeldelse i «Fædrelandet». Skal jeg nu besvare Dit Brev maa jeg begynde paa en anden Maade: jeg maa erkjende Modtagelsen af din ærede Skrivelse af den og den Dato med dertillhørende Kritik i nævnte Blad. – Hvis jeg var i Kjøbenhavn og der havde nogen, der stod mig saa nær, som Clemens Petersen staar Dig, saa havde jeg slaaet ham helseløs før jeg havde tilladt ham at begaa en slig tendentiøs Forbrydelse mod Sandhed og Ret. Der ligger en Løgn involveret i Clemens Petersens Artikel; ikke i hvad han siger, men i hvad han fortier. Og her er meget forsættlig fortiet. Du maa gjerne meddele ham dette Brev; saa visst, som jeg ved, at han har et dybt og alvorligt Forhold till det, for hvilket det er Umagen værd at leve i denne Verden, saa visst ved jeg, at den Artikel engang kommer till at svide og brænde paa hans Sjæl; thi Fortielse er Løgn ligesaa fuldt som det positive Udsagn, og Clemens Petersen har et stort Ansvar; thi Vorherre har sat ham till at varetage en stor Oppgave. Tro ikke, at jeg er nogen blind forfængelig Nar! Du kan tro at jeg i mine stille Timer roder og sonderer og anatomerer ganske artigt i mine egne Indvolde; – og det paa de Punkter, hvor det bider værst. – Min Bog er Poesi; og er den det ikke, saa skal den blive det. Begrebet Poesi skal i vort Land, i Norge, komme og bøje sig efter Bogen. Der er intet stabilt i Begrebernes Verden; Skandinaverne i vort Aarhundrede er ikke Grækere. Han siger at den fremmede Passager er Begrebet Angst! Om jeg stod paa Retterstedet og kunde friet mit Liv ved den Forklaring, var den ikke faldet mig ind; jeg har aldrig tænkt derpaa; jeg smurte Scenen ind som en Caprice. Og er nu ikke Peer Gynt en Personlighed, afsluttet, individuel? Jeg ved at den er det. Er ikke Moderen det? – Der er mange Ting at lære af Clemens Petersen, og jeg har lært meget af ham; men der er noget, han kunde have godt af at lære, og som jeg, om jeg end ikke kan lære ham det, dog har forud for ham, og det er hvad Du i dit Brev kalder «Trofasthed». Ja, det er just Ordet! Ikke Trofasthed mod en Ven, et Formaal eller sligt, men mod noget uendelig højere. Jeg er imidlertid glad ved den Forurettelse, som er tillføjet mig; der er en Guds Hjælp og Tillskikkelse deri; thi jeg føler mine Kræfter voxe ved Harmen. Skal det være Krig, saa lad det være! Er jeg ikke Digter, saa har jeg jo intet at tabe. Jeg skal forsøge det som Fotograf. Min Samtid deroppe, enkeltvis, Person for Person, skal jeg tage for mig, som jeg har gjort det med Maalstræverne; jeg skal ikke spare Barnet i Moders Liv, ikke Tanken eller Stemningen bag Ordet hos nogen Sjæl, der fortjener den Ære at tages med. – Kjære Bjørnson, Du er en varm velsignet Sjæl, som har skjænket mig mere af stort og herligt, end jeg nogensinde kan gjengjælde Dig; men der er noget i din Natur, som lett kan volde at din Lykke, og netopp den, kan blive Dig en Forbandelse. Jeg har Rett till at sige Dig dette; thi jeg ved at jeg under Skorpen af Vrøvl og Svineri har været alvorlig i min Livsførelse. Ved Du at jeg har for hele Livet trukket mig bort fra mine egne Forældre, fra min hele Slægt, fordi jeg ikke kunde blive staaende i et halvt Forstaaelsesforhold? – Det er nok temmelig usammenhængende, hvad jeg her skriver sammen; men Summa Summarum er: jeg vil ikke være Antikvar eller Geograf, jeg vil ikke vidre uddanne mine Anlægg for den Monradske Filosofi, kort sagt, jeg vil slett ikke følge gode Raad. Men en Ting vil jeg, selv om ydre og indre Magter driver mig till at rive Taget ned over Hovedet paa mig selv, – jeg vil altid, – saa sandt hjælpe mig Gud, være og blive Din trofast og opprigtigt hengivne Henrik Ibsen. 10de December. Jeg har sovet paa foranstaaende Linjer og læst dem igjennem med koldt Blod. De er Udtrykket for min Stemning igaar; men de skal sendes alligevel. Nu vil jeg langsomt og vel overvejet sige Dig hvad der kommer till at flyde af Hr: Cl: Petersens Artikel. Jeg viger ikke godvillig og Hr: Cl: Petersen kan ikke fordrive mig; det er forsent. Muligens kan han bevirke at jeg trækker mig bort fra Danmark; men i saa Fald agter jeg at skifte noget mere end Forlægger. Undervurder ikke mine Venner og mit Tillhæng i Norge. – Det Parti, hvis Blad har aabnet sig for Urettfærdighed mod mig, skal da faa føle at jeg ikke staar alene. Udover en viss Grænse kjender jeg ingen Hensyn og passer jeg blot paa, hvad jeg ogsaa formaar, at parre denne Stemningens Ubændighed med Koldblodighed i Valg af Midler, saa skal mine Fiender faa føle, at kan jeg ikke bygge opp, saa skal jeg være Mand for at rive ned omkring mig. Dette var imidlertid kun om Fremtiden. Nu vil jeg sige Dig noget om det nærværende Øjeblik. Jeg har ingen Korrespondance med Hjemmet. Men ligefuldt kan jeg sige Dig noget derfra. Ved Du, hvad der i disse Dage siges i Norge saa langt Carl Plougs Avis læses? Der siges: Det kan mærkes paa Cl: Petersens Kritik at Bjørnson er i Kjøbenhavn. Har Du anmeldt «Peer Gynt» i «Norsk Folkeblad», saa siger man: Diplomatisk Trækk; men ikke fint nok. Saaledes vil nogle sige af Overbevisning, andre af Hævnlyst og Harme. Kritiken vil komme till at danne Partier for eller imod. Du vil erfare det. Man vil kalde Clemens Petersens Kritik et Takk for sidst. En mig ubekjendt Mand skrev for nogen Tid siden endel Artikler i Morgenbladet, hvori der reves uvorrent ned paa Hr: Petersens literære Virksomhed; jeg blev deri omtalt med Velvilje. Disse Combinationer vil man oppfriske i Erindringen. Jeg kjender de Karles Tankegang. – Kjære Bjørnson, lad os dog forsøge at holde sammen. Vore Venner har ofte nok gjort os Livet surt og Striden tungere end nødvendigt. At jeg ikke mistror Dig i denne Sag, det vil Du jo se deraf at jeg tillskriver Dig alt dette. Jeg hverken staar eller vil nogensinde komme till at staa paa mine Tillhængeres Side ligeover for Dig. Ligeoverfor dine Venner, – det er anden Sag. – Hr: Petersens Artikel – jeg kommer atter tillbage till den – vil ikke kunne skade mig. Den Fraværende har altid en stor Fordel i selve Fraværelsen. Men at skrive Artiklen i den Form, som sket er, var uklogt. I Artiklen om «Brand» behandlede han mig med Agtelse; og Publikum vil ikke i de mellemliggende Aar finde noget, der gjør mig hjemfalden till Foragt. Publikum vil ikke indrømme Herr Petersen Rett till at affeje mig, saaledes som han forsøger at gjøre. Sligt burde han overlade till de Kolleger, der lever af deres kritiske Virksomhed; men om Hr: Petersen troede jeg rigtignok till Dato at han levede for sin. Dig bebrejder jeg kun Uvirksomhed. Det var ikke smukt, at Du ved Efterladenhed tillod et sligt Forsøg paa i min Fraværelse at faa min literære Stilling sat under Auktionshammeren. – Se saa! Hermed har jeg skrevet mig lett tillsinds igjen. Skjæld mig nu Huden fuld, helst i et langt Brev, om Du har det nødig! – Og tag saa med et godt Hjerte en Hilsen fra os alle till Dig og Dine. Vis ikke din Kone dette Brev; men bring hende vore bedste Ønsker baade for Jul og Nytaar og især for den tredje forestaaende store Højtidsstund! Din Henrik Ibsen. Rom den 28de December 1867. – Kjære Bjørnson! En mere velsignet Hilsen, end den, der gjennem dit Brev kom till mig paa første Juledags Morgen, kunde jeg ikke i denne Verden have modtaget. – Den Ladning Sludder, jeg i min Epistel sidstegang udskibede, voldte at jeg i Mellemtiden ikke havde en rolig eller selvtillfreds Time. Det værste et Menneske kan gjøre mod sig selv er at gjøre Urett mod andre. Takk, fordi Du med dit store Sind tog Sagen, som Du gjorde! Jeg øjnede ikke andet end Ufred og Bitterhed for lange Tider; men nu, bagefter, ser jeg det som noget saa ganske naturligt for Dig at Du tog Sagen netopp paa den Maade og ikke paa nogen anden. Jeg læser dit Brev atter og atter igjen hver Dag og læser mig fri for den pinende Tanke at jeg skulde have saaret Dig. Misforstaa ikke mine Yttringer i det forrige Brev, saaledes som om jeg skulde sætte Poesiens Væsen i noget andet, end det, hvori Clemens Petersen vil have den. Tvertimod; jeg forstaar og er ganske enig med ham. Men jeg mener at jeg har oppfyldt Fordringen; han siger nej. – Han taler om vor reflekterte Tid, der lader Macbeths Hexe betyde noget, der foregaar inde i Macbeth selv; men i den selvsamme Artikel lader han en forstyrret Skibspassager betyde «Angst»! Ja, paa den Maade skal jeg paatage mig at gjøre baade dine og alle andre Digteres Værker om till Allegorier fra først till sidst. Tag Götz v. Berlichingen! Fortæll at Götz selv betyder den gjærende folkelige Frihedstrang, Kejseren betyder Statsbegrebet o. s. v.; hvad faar man saa ud! Jo, at det ikke er Poesi! – Mine «Paroxysmer» skal Du forøvrigt ikke være bekymret over; de ere intet sygeligt, hverken i den ene eller den anden Henseende. Dit Raad, at skrive et Lystspil for Scenen, tror jeg at jeg kommer till at følge; jeg har selv gaaet og tænkt paa det samme. Det er muligt at jeg tager till Norditalien, till Sommeren, og hvor vi tillbringer næste Vinter ved jeg ikke; jeg ved kun at det ikke blir i Norge. Skulde jeg vende hjem nu, saa vilde et af to ske: enten vilde jeg inden en Maaned have gjort mig alle Mennesker till Fiender derhjemme, eller jeg vilde smutte ind igjen under allehaande Forklædninger og blive en Løgn baade for mig selv og for andre. – Kjære Bjørnson! Vil Du virkelig give Dig ikast med Theatret igjen? Du har ganske visst en Gjerning at gjøre der; men Du har jo dog en nærmere Gjerning i din egen Digtning. Ja, dersom det blot var Tidsspilde, som flød deraf, saa fik det gaa; dersom alle Digtersyner, Stemninger, Billeder, blot blev skudt tillside for siden at melde sig! Men saa er det ikke; der kommer andre, men det mellemliggende dør ufødt; Theaterstrævet er for en Digter en dagligt gjentagen Fosterfordrivelse; de borgerlige Love sætter Straffe for sligt; jeg ved ikke om Vorherre er mere frisindet. Tænk paa det, kjære Bjørnson! Begavelsen er ingen Rettighed, den er en Pligt. Nej, drag ud, carissimo! Baade fordi Afstanden giver større Synsvidde og fordi man selv paa samme Tid er Godtfolk ude af Syne. Jeg er viss paa at Weimarerne vare i sin Tid Goethes sletteste Publikum. Det skulde være herligt om vi kunde mødes hernede. Men jeg har en Anelse om at det ikke skeer. «Fiskerjenten» gaar jeg og venter paa som en Tørstende, – ja, netopp saadan; forresten driver jeg for mig selv og er meget uselskabelig i den store skandinavisk-romerske Kreds. Senere skal jeg maaske sende Dig noget om min Rejse till «norsk Folkeblad»; nogle Træk fra Italien skal Du ialfald faa. Takk for hvad Du har skrevet om mig; Hegel har lovet mig at sende Nummerne; ligeledes Takk paa Forhaand for Biografien! I den omskrevne Sag, «Beordningen», maa jeg efter min bedste Overbevisning være komplet uenig med Dig. Vi hører hjemme i et Monarki og ikke i en Republik; jeg for mit Vedkommende ynder ikke Republikken. «Ligheden med Bravo» er der allerede; thi vi, saavel som han, modtager Gage af Staten. Af den bevilgende Statsmagt modtager vi Penge; Kongemagten giver os et Ærestegn, fordi den respekterer en Folkestemning, som den erkjender at være tillstede. Hvorfor afslaa den ene Udtrykksform, naar vi ikke har afslaaet den anden for den samme Ting? Lad os se tillbunds i os selv! Er det vor Agt for Fremtiden at blive Asketer? Agter vi at frabede os enhver velment festlig Tilstellning, enhver Skaaltale o. s. v.? Men hvis ikke; hvad vejer da Afvisningen paa det ene Punkt? Orla Lehmann har deklameret mod Ordner og Titler; men sig mig opprigtigt, kjender Du en forfængligere Mand, end ham? August Blanche har talt spydigt om slige Sager, og hvorledes lader han sig ikke beordne og bestjerne baade for og bag af Folkegunsten paa Operakällaren og andetsteds? Jeg for mit Vedkommende føler, at jeg ved et Afslag vilde gjøre mig skyldig i en Usandhed ligeover for mig selv og andre. Havde jeg nogen positiv Tragten efter slig Stas, saa vilde jeg naturligvis have vogtet mig for at opptræde som «Statssatyrikus»; men skulde det komme – saa ingen Opphævelser! Jeg vil snart skrive Dig et langt Brev till; dette her er i ingen Henseende hvad det skulde være. «Mine Venner i Morgenbladet» – vær ubekymret, de vil aldrig kunne gjøre mig Skade! Hvem disse skrivende Venner ere, ved jeg forresten ligesaalidt, som jeg ved hvem der skriver i Aviserne paa Sydhavsøerne. Paa Norge ingen Korrespondence undtagen hver tredje Maaned et Brev till min Svoger. – Og hermed et glædeligt Nytaar! Skriv naar Du kan, og gid jeg da faar høre at alt er godt og vel. Hils din Kone og Smaagutterne fra os alle. Din hengivne Henrik Ibsen. Hegel bedes hilset. Clemens Petersen, og hvem der forresten vil modtage en Hilsen, ligesaa. Det er et Triumftog, Du er ude paa, fortælles her af Danskerne. Ja, det fortjener Du. Gid det blot ikke tager formeget Tid og Sindsro fra dit Arbejde! Din H. I. Rom, d. 27de Januar 1868. Til Hr. Boghandler H. Hagerup, Kjøbenhavn. Bestyrelsen for den skandinaviske Forening i Rom har modtaget Deres Brev af 14de Januar d.A., hvormed indesluttet fulgte en Billet til Dem fra Hr. Goldschmidt og en Regning fra Dem til Foreningen paa 41 Rd. 3 Ֆ 6 ʄ.– Den er i høieste Grad bleven forundret over, at De endnu har kunnet ansee denne Sag for uafgjort og har kunnet fremkomme med et saadant Krav.– Da Sagen naturligvis er Dem ligesaa vel bekjendt som os, navnlig gjennem de Breve, som De tidligere har modtaget herfra, skulle vi ikke trætte Dem med en «vidtgaaende» Fremstilling af Sagens Gang.– Kun følgende Hovedpunkter maae vi fremhæve: At Bestillingen er bleven gjort uden Bestyrelsens Villie og Vidende. At Bestyrelsen desuagtet, da Sagen senere kom til dens Kundskab ikke vilde, at De skulde lide noget Tab herved og, om Bøgerne havde egnet sig for Bibliotheket, dog vilde have taget dem alle; men da en Del alt havdes i Bibliotheket, andre vare uden Værdi for det, tilbød den at gjøre hvad den kunde, nemlig at tage andre Bøger istedetfor disse, saa at der dog blev kjøbt hos Dem til det fulde Beløb. Dette Tilbud ignorerede De i det høist uklare Svar, som derpaa fulgte fra Deres Mellemmand, Hr. cand. Weilbach, medens De samtidig erklærede, at Resten af Bøgerne, som endnu beroede i Kjøbenhavn, behøvede Bibliotheket ikke at tage, medmindre det udtrykkelig skulde ønske at komme i Besiddelse af dem.– Hertil havde Foreningen, der ikke ønskede dem, naturligvis ikke andet at svare, end at alle tidligere paa dens Vegne gjorte Rekvisitioner af Bøger maatte ansees for annulerede.– Og saaledes skulde man tro, at Sagen var afgjort! – Desuagtet kommer De efter saa lang Tids Forløb, som om den hele Sag aldeles ikke existerede og kræver os med Utaalmodighed for den hele Bestilling, hvoraf vi aldrig have modtaget mere end for de betalte 18 Rd. 3 Ֆ 12 ʄ – Resultatet er naturligvis som forhen at vi ikke vedkjende os Bestillingen; at vi tage vort ignorerede Tilbud tilbage, om at ville modtage tildels andre Bøger til det fulde Beløb, og at der selvfølgelig ikke er Tale om, at vi ville betale for Bøger, som vi ikke have bestilt endsige modtaget – hvormed Sagen fra vor Side maa ansees for endt, medmindre nye Faktorer skulde fremtræde.– Endnu skulle vi kun gjøre Dem opmærksom paa adskillige Modsigelser og Uoverensstemmelser i Deres forskjellige Skrivelser og direkte eller indirekte Svar til os, for at De ikke skal tro, at Sagen er os ubekjendt, og for at De skal vide, at Deres Fundament ikke er saa ganske sikkert, om De skulde være tilsinds at ville drive denne Sag videre, end De alt har gjort.– Som et Par Exempler skulle vi kun nævne: I Deres Brev af 13de Okt. 1865, da Foreningen havde faaet Bøger til det betalte Beløb 18 Rd. 5 Ֆ 12 ʄ, medens Resten var i Deres Behold, skriver De «at Sagen ikke kan blive saaledes staaende», men anmoder Bibliotheket om «snarest muligt at svare, om det vil betale Resten, og om de Bøger, der endnu henligge hos Dem, skulle sendes Bibliotheket eller tilbagegives Hr.Goldschmidt.» – Hvorledes skal man rime denne Skrivelse sammen med Deres sidste, naar man kjender de mellemliggende Skrivelser herfra, hvori vi have erklæret «at vi ikke havde Brug for Pluraliteten af Bøgerne.» – Hvorfor ere Bøgerne da ikke gaaede tilbage til Hr. Goldschm. og Kravet bortfaldet? – Det Samme maa man sige, naar man læser Weilbachs Skrivelse af 14de Januar 1866, hvor der staaer: «For Hagerups Vedkommende stiller derfor Sagen sig saaledes, at han maa udbede sig Betaling for de paa Regningen nævnte Bøger, som Skand. Forening allerede har modtaget (de vare dengang betalte), da Betalingen ikke tilfalder ham, men væsentlig Hr. Goldschmidt, hvem en stor Del af Bøgerne tilhørte. Resten af Bøgerne, som endnu beroe her i Kjøbenhavn, behøver Bibliotheket ikke at tage, medmindre man udtrykkelig skulde ønske at komme i Besiddelse af dem. Hr. Hagerup har nemlig ingen Penge staaende i dem, og Eieren er villig til at tage dem tilbage.» – I Begyndelsen af Deres Brev af 13de Okt. 1865 staaer der «at der i Mai Maaned 1864 blev gjort Indkjøb af Bøger til det skand. Bibliothek». Dette i Forening med Deres Utaalmodighed efter nu at faa Pengene indbetalt synes at stemme daarligt sammen med at Pluraliteten af Bøgerne vare leverede fra Hr. Goldschmidt, der – efter hans nu medfølgende Billet – til Dato ikke har faaet sine Penge af Dem, og med Weilbachs Udsagn «at De ingen Penge har staaende i dem, at De kun er Commissionair, og at De ingen Indtægt har af Handelen». Bestyrelsen for den skand. Forening i Rom. John Börjeson J. Bravo. Henrik Ibsen. V. Bergsøe. O. V. Mourier. – Rom, d. 21de Febr. 1868. Hr de Besche, Kongl. Livlæge. Idet vi hermed sende Dem saavel de resterende 108 ʄ for forrige Aar som de 21 Spd. for indeværende Aar ved en Vexel, takke vi Dem for Deres Forekommenhed, at ville skjænke os Morgenbladet gratis endnu et Aar. Dog knytte vi hertil det Haab, at denne Gave maa fortsætte sig ogsaa ind i de følgende Aar, da vi nødig ville give Afkald paa vort eneste norske Blad, og da de øvrige (svenske og danske) Blade ere skjænkede os saaledes paa en ubestemt Aarrække. I det Haab, at dette tilstaaes os, bede vi Dem for det Tilfælde, at en lignende kortere Udeblivelse af Portoens Betaling ved Aarets Slutning atter skulde indtræffe, da ikke derfor at standse Forsendelse, eftersom en saadan Udeblivelse naturligvis ikke er forsætlig, og Bladets Eier har fuldstændig Betryggelse for sit Tilgodehavende, saameget mere som Morgenbladet (med Undt. af eet) er det eneste Blad, for hvilket Portoen betales af os.– Endvidere tillade vi os at bede om Bladet hellere for Fremtiden maatte sendes to Gange om Ugen, da vi ikke troe at denne Maade er kostbarere, eftersom Redakteurerne for de andre Blade: Post- och Inrikes Tidn., Berlingske Tid., Dagbladet og Fædrelandet – have valgt endog at sende hvert No for sig, uagtet disse Herrer selv, foruden at skjænke Bladet, betale Portoen til Pavestatens Grændse. – – Bestyrelsen for den skandin. Forening i Rom. V. Bergsøe. Joh. Bravo H. Ibsen. Börjeson O. V. Mourier. Rom den 23de Februar 1868. – Med nærværende Skrivelse anmelder jeg mig som udtraadt af Foreningens Bestyrelse. ærbødigst Henrik Ibsen. Till Bestyrelsen for den skandinaviske Forening i Rom. Rom den 24de Februar 1868.– Kjære Herr Cancelliraad Hegel! Hav ogsaa dennegang Overbærenhed med min Uefterrettelighed i Brevskrivervejen, idet jeg først idag besvarer Deres ærede og venlige Skrivelse af 12te December f: A. For den indlagte Vexel paa 700 frcs: takkes forbindtligst. – De omskrevne Rettelser till «Brand» skal om faa Dage blive expederede og fremsendte. Hvorledes gaar det med «Peer Gynt»? I Sverig er den, saa vidt jeg af Bladanmeldelserne kan slutte, bleven meget vel modtagen; men svarer nu Afsættningen hertill? I Norge erfarer jeg at Bogen har vakt megen Larm; det bekymrer mig ikke det ringeste; men baade dersteds og i Danmark har man fundet meget mere Satire end af mig tillsigtet. Hvorfor kan man ikke læse Bogen som et Digt? Thi som et saadant har jeg dog skrevet den. De satiriske Partier staar temmelig isolerede. Men hvis Nutidens Normænd, som det jo lader, gjenkjender sig selv i Peer Gynts Person, faar det blive de Godtfolks egen Sag. Jeg er Dem hjertelig forbunden for de mange Anmeldelser, De har været saa god at sende mig. «Morgenbladet» er det eneste norske Blad, som holdes her. Skulde det være Dem muligt ved Lejlighed at kunne skaffe mig Bjørnsons Artikler i «norsk Folkeblad» saa gjorde De mig en stor Glæde. Mit næste Arbejde bliver rimeligvis et Skuespil for Theatret og der vil forhaabenlig ikke hengaa lang Tid før jeg tager alvorligt fatt. Det piner mig at jeg endnu ikke har tillskrevet Hrr G: Brandes i Anledning af hans Artikkel i dansk Maanedsskrift; men nu skal det ske. Jeg beder Dem ved Lejlighed frembære min Hilsen. At Udgivelsen af P: Hjorts Breve har forvoldt Dem Ubehageligheder, gjør mig isandhed ondt, men det forekommer mig dog at den Side af Sagen maa være lett at bære da det dog er klart at alt Ansvar falder paa den navngivne Udgiver. «Maalstrævernes» Hyl over at «Peer Gynt» ikke kom betimeligere till Bergen er vel heller ikke værd at lægge videre paa Hjerte. Efter hvad der senere er passeret, synes det som om de Karle har faaet den tidsnok. Af mine spredte og utrykkte Digte har jeg nok tænkt at foretage en Samling; men dette kan ikke ske hernede eftersom de Sager maa oppstøves i allehaande spredte Aviser o. s. v. men engang maa jeg vel nordover igjen og gjør da vel ogsaa en Afstikker till Christiania, ved hvilken Lejlighed Foretagendet passende kunde sættes igang. Jeg takker Dem fordi De har bragt dette Anliggende paa Bane! Med en hjertelig – skjønt visstnok noget sen Nytaarshilsen, og med en ikke mindre varm Takk for det forløbne Aar tegner jeg mig Deres ærbødigst hengivne Henrik Ibsen. P: S: Tør jeg, foruden alt det øvrige, endnu i et Anliggende vove at benytte Deres Velvilje? I saa Fald beder jeg Dem om for min Regning at lade indkjøbe en Geografi, en almindelig Verdenshistorie, en skandinavisk Historie, en Naturhistorie, en Regnebog samt de till den første Religionsundervisning henhørende Bøger, alt passende for et otteaars Barn, der dog ikke er aldeles Begynder. Min lille Gut har nemlig læst en hel Del, navnlig Verdens- og Bibelhistorie, men hidtill aldeles usystematisk og dermed maa det ikke vedblive. Skulde det ikke falde for dyrt at sende Bøgerne som Pakgods eller med Posten, saa ønskede jeg dem helst paa den Maade, hvis ikke saa turde der maaske findes en eller anden Rejsende, der havde et ledigt Rum i sin Kuffert. – Bliv ikke vred herover. Dette er for mig et vigtigt Anliggende. – Deres H. I. I Anledning af at enkelte Bestyrelsesmedlemmer har besluttet Afskaffelsen af «L’Osservatore Romano», anmoder undertegnede om at en Generalforsamling uopholdelig maa blive sammenkaldt for at erfare hvorvidt denne paa ulovlig Maade iværksatte Foranstaltning maatte vinde Bifald hos Fleretallet af Foreningens Medlemmer. – Rom den 10de Marts 1868. Henrik Ibsen Tillige L. Hansen John Börjeson Fr Kjellberg. Til Bestyrelsen for den skandinaviske Forening i Rom. Rom den 31te Marts 1868. – Kjære Svigermoder! Nogle faa Linjer beder jeg Dig tage venligt imod, saa udygtig en Brevskriver jeg end er. Jeg synes jeg kunde have en Uendelighed af Ting at sige, men skriftligt blir det aldrig till noget, gid det mundtligt maatte blive bedre; jeg baade tror og haaber det imidlertid, skjønt jeg godt forstaar at jeg egentlig først i Enrum med mine Tanker er mig selv. – Hvorledes det skal gaa an at leve udenfor Italien, og især, hvorledes det skal gaa an at leve i Kristiania, det forstaar jeg næsten ikke! Men det maa jo ske. Isolere sig føler jeg imidlertid at man maa deroppe (jeg ialfald), hvis jeg ikke vil gjøre mig hvertandet Menneske till Uven. Lad gaa med alt det Øvrige; men Lefleriet for Svenskerne kan jeg ikke døje. Svenskerne ere, ifølge deres Kulturgrund, vore Aandsfiender, og saa mener man at kunne flikke det fiendtlige sammen ved gjensidig Føjelighed eller sligt! Heldigt for de Karle, der befatter sig med dette Væsen, er det at vor Presse staar paa et saadant Standpunkt, at intet skikkeligt Menneske kan tage fat deri uden først at trække Handsker paa, men med dem er det ubekvemt at polemisere. Og hvem vilde man faa med sig? Ingen. Man vilde staa alene. For mig er det ofte klart at ingen deroppe, af dem der har Aand og Følelse, har igrunden andet at gjøre end ligesom det anskudte Dyr at trække sig ind i Tykkningen, i Ensomheden og Stillheden for at dø. Det bedste der kunde times vort Land var en stor Nationalulykke. Kan man ikke staa den ud saa har man ingen Rett till at leve. Jeg har hernede været Vidne till Oppoffrelser, som sætter mig istand till at anstille Sammenligninger, og vort Land gaar ikke med Ære ud derfra. – – – Tillykke med Opplæsningerne! At det vilde gaa godt, vidste jeg jo paa Forhaand. Forøvrigt hører vi intet hjemmefra. Norske Aviser har vi ikke hidtill faaet i dette Aar. Ogsaa betegnende! Medens danske og svenske Redaktioner, af Hensyn till deres herværende Landsmænd, ikke alene skjænker os deres Blade gratis, men endog af egen Lomme betaler Postportoen till Pavestatens Grænse, har Morgenbladets Ejer, Kongens Livlæge Dr: De Besche, standset Bladets Forsendelse fordi Portoen ved Nytaarstid af den skandinaviske Forening ikke var erlagt forskudsvis! Der er noget fortærende harmeligt i mellem Fremmede at maatte skamme sig over sine Landsmænd. Thomas er vel nu i Stokholm? Gid det maa gaa ham godt. Axel har Du vel snart den Glæde at se som flink Student. Hils dem allesammen og tag selv de hjerteligste Hilsener fra Din hengivne Henrik Ibsen. Summa Summarum af ovenstaaende Snakk er dette: Se at komme ud! Rejs! Gjør det enten det er muligt eller umuligt. Umuligt er forresten ingenting, som man ubændigt vil! H. I. Rom den 27de April 1868.– Kjære Hr: Cancelliraad Hegel! Med den opprigtigste Deltagelse erfarer jeg af Aviserne den tunge Sorg, som i denne Tid har rammet Dem. Under saadanne Tillskikkelser ligger der kun ringe Trøst i hvad Tredjemand kan have at sige, og jeg skal derfor indskrænke mig till rett inderligt af Hjertet at ønske Dem Kraft og Styrke. Det skulde ikke have faldet mig ind under disse sørgelige Forholde at besvære Dem med Forrettningsbreve, dersom jeg ikke allerede havde indrettet mig paa den 9de Mai at afrejse herfra for at tillbringe Sommeren i Norditalien eller Tyrol. Af denne Grund nødes jeg till at besvære Dem med en Anmodning om med omgaaende Post at maatte erholde en Vexel paa Paris till Beløb 357 Rd. 39, (saaledes nemlig, at de resterende 400 Rd. blive henstaaende hos Dem for engang senere at kunne hæves.) Deres venlige Brev af 19de Marts med vedlagt Aarsregning har jeg modtaget og takker Dem paa det forbindtligste for begge Dele. Den omskrevne Bogpakke er derimod endnu ikke kommen mig ihænde; jeg agter derfor at tillskrive Hr. Loescher derom. Norsk Folkeblad og de mange andre kjærkomne Avisuddrag, samt først og fremst «Fiskerjenten» har jeg faaet; den sidste dog først igaar (jeg ser af Stemplet at den har henligget flere Dage paa Postkontoret her) og har derfor ikke endnu faaet læst den tillende. Saasnart jeg, efter et kortere Opphold i Florentz og andre Steder undervejs, er kommen till Ro for Sommeren, skal jeg tillskrive Dem og lade Dem vide hvorledes det gaar med mit nye Arbejde. Hilsen till Bjørnson, Brandes og andre Venner; og till Dem selv gjentagen Forsikkring om al hjertelig Deltagelse. Deres hengivne Henrik Ibsen. Berchtesgaden den 22de Juni 1868.– Kjære Herr Etatsraad Bravo! Endelig ere vi ankomne till vort blivende Oppholdssted for Sommeren. De fem Uger, der ligger mellem idag og vor Afrejse fra Rom, har vi tillbragt omflakkende fra Sted till Sted med 8 Dages Rast i Florents, 2 i Bologna, 8 i Venedig og 8 i Botzen. Det er ganske naturligt at vor Tanke, nu da vi ere i Ro, retter sig mod det kjære Rom og der først og fremst mod Dem, hvem vi skylder saa meget. Hjertelig Takk for al Deres Godhed og Velvilje! Gid det paa nogen Maade stod i min Magt i Gjerning at kunne vise min Erkjendtlighed! Nu, kan jeg det end ikke, saa skal jeg ialfald være enig med alle andre romerske Skandinaver og skandinaviske Romere i at proklamere Dem som den fortræffeligste af alle Konsuler paa denne Jordklode og paa de nærmeste Kloder tillige (forudsat at den herlige Indrettning, man kalder Konsulatembeder, dersteds er indført.) Naar vi vender tillbage till vort romerske Hjem er endnu uvisst; men engang kommer vi, jeg ialfald, hvis vi forøvrigt beholder Liv og Helbred. Jeg ved ikke om denne Egn er Dem bekjendt. Er den det ikke, saa er den værdt at gjøre Bekjendtskab med. Det er det skjønneste Strøg jeg har seet nord for Alperne, billigt, lett tillgjængeligt, behageligt i alle Maader. Hvilken Glæde det skulde være for os om De iaar udstrakte Deres sædvanlige Sommerrejse hertill! Menneskene her ere fortræffelige, baade Beboerne og de Rejsende, man kommer i Berørelse med. Et Par Ord fra Dem vilde glæde os ubeskriveligt; det er igrunden som om alle vore Hjerterødder ere voxede sammen om Rom; enhver Efterrettning derfra er os kjærkommen. Muligens henligger der hos Dem Breve till os; skulde dette være Tillfældet, saa beder jeg mig dem tillsendt. Min Adresse er: Herrn Ant: Hasenknopf, Wachtmeister bey den königl. Salinen, Berchtesgaden, Bayern. Hvad der imidlertid er mig af endnu større Vigtighed, end mulige Breve, er en Bogpakke, som Cancelliraad Hegel, Ejer af den Gyldendalske Boghandel i Kjøbenhavn, i et Brev dateret 20de Marts d. A. tillmelder mig at have under 12te samme Maaned afsendt till Boghandler Hermann Löscher i Turin, for af ham at besørges sendt till Rom. Pakken var adresseret till Dem; men ved min Afrejse (13de Juni) var den endnu ikke, saavidt mig bekjendt, ankommen. Skulde den senere være indtruffen, bedes den mig tillsendt; er det nødvendigt at aabne den for Toldvæsnet, eller træffe andre Foranstaltninger, saa beder jeg Dem i et og alt at behandle Pakken som Deres egen, bryde Segl o. s. v. – Skulde den ikke være arriveret, vilde et Par Ord fra Dem ganske visst hos Hr. Löscher udrette mere end 10 Breve fra mig. Hvad Omkostninger Forsendelsen maatte medføre skal jeg gjennem Fladager eller paa anden Maade punktligt besørge godtgjort – Kjære Hr: Etatsraad! Tillgiv alt dette Bryderi! De er jo saa vant till at selv romerske Gjengangere plage Dem; jeg er saaledes ikke den første! Hvorledes lever Kolonien dernede, og hvem bestaar den af for Tiden? Raad alle Bortdragende till at tage Vejen hjemad over Berchtesgaden og till at blive her i nogen Tid. Det er ikke af Egoisme alene at jeg siger dette. Jeg har paabegyndt et nyt Arbejde som jeg haaber at fuldføre her. Men de kjære Skandinaviske Landsmænd vil jeg jo komme till at savne i Længden, det føler jeg. Hils dem allesammen, Ravnkilde, Mourier, Fladager, Budal o. s. v. De vare allesammen fortræffelige Mennesker igrunden, hver paa sin Vis. Dem selv beder jeg gjentagende om at modtage vor hjerteligste Takk og Hilsen. Deres stedse ærbødige og hengivne Henrik Ibsen. Berchtesgaden den 28de Juli 1868. Kjære Hr: Cancelliraad Hegel! Det er mig umuligt at erindre om jeg fra Florentz sendte Dem et Par Linjer med Erkjendelse af Deres venlige Brev af 7de Mai, hvori indlagt Vexel paa fr: 990.93 c. Er det kun blevet ved det gode Forsætt, beder jeg Dem ogsaa dennegang tillgive. De omtalte Rettelser till «Brand» medfølger; de ere hverken mange eller betydelige; 2det Opplag bedes benyttet ved Sættningen. Forhaabentlig har det med denne Sag ikke havt noget Hastværk; Sommermaanederne plejer jo ikke være nogen god Tid for nye Bøger eller nye Opplag. Som De ser, er jeg nu paa Nordsiden af Alperne, men lever i fuldstændig Uvidenhed om Forholdene hjemme i de skandinaviske Lande. Hvorledes er Bjørnsons «Fiskerjenten» bleven modtaget? Den første Halvdel synes jeg overordentlig godt om, men Resten er ikke gjennemarbejdet og han har der villet noget, som ligger udenfor hans Begavelse. Bogpakken har jeg endnu ikke modtaget; muligens bringes den mig af Etatsraad Bravo, som halvvejs har lovet at besøge os her paa en Sommerrejse i Tyrol. Vinteren kommer vi till at tillbringe i München og Dresden og derfra gaar vi rimeligvis hjemover. Jeg haaber at Portrætmaler L. Hansen har overbragt en Hilsen fra os. Noget større Arbejde er jeg endnu ikke for Alvor begyndt med, men nu vil det snart ske. Med det snareste tager jeg mig den Frihed at tillskrive Dem om adskillige literære Sager. Idag indskrænker jeg mig till at sende Dem en hjertelig Hilsen, – og bede Dem sende mig 200 Rdlr: i Vexel paa Paris. Skulde det være Dem muligt at kunne anbefale mig en Bankiere i Salzburg, till hvem jeg kan sælge den, saa takker jeg meget. Er min Svigermoder i Kbhvn, saa bedes hun hilset; ligesaa alle Venner og Bekjendte. Det er utaaleligt i Længden at være udenfor al Communication med Hjemmet. Forlovelsen i vore Kongefamiljer er omtrent det eneste fra vore Lande som jeg har seet omtalt i de herværende tydske Aviser. – Egnen her er herlig; men Klimaet ustadigt; jeg savner det kjære Italien i mere end en Henseende. Deres hengivne og forbundne Henrik Ibsen. Min Adresse er: Herrn Anton Hasenknopf. Berchtesgaden. Bayern. Berchtesgaden den 20de August 1868. Kjære Herr Cancelliraad Hegel! Deres venlige Brev af 6te dennes havde jeg i rette Tid den Glæde at modtage og takker Dem meget for de indlagte 150 Thaler, hvorved jeg paa dette afsides Sted forskaanedes for en Rejse till Salzburg. Strax efter Modtagelsen foretog jeg en 8 Dages Fodvandring till Gastein og havde ved Hjemkomsten atter et nyt Bevis paa Deres Velvilje, idet jeg forefandt baade «Figaro» og «Dagbladet» samt et nyt Brev. Min hjerteligste Takk for det altsammen! Det var som en frisk Luftning hjemmefra at faa se danske Aviser igjen. Men jeg beder Dem standse Forsendelsen itide; den sidste Dag i Maaneden rejser vi herfra. Det gjør mig meget ondt at jeg ikke tør love noget Bidrag till Richardts og Rodes Samling; mit nye dramatiske Arbejde (skrevet for Theatret, og komplet realistisk, som den tunge tydske Luft fører det med sig) opptager alle mine Tanker. Imidlertid takker jeg saavel Dem som Udgiverne for det venlige Tillbud. Jeg antydede i mit sidste Brev at jeg snart vilde tillskrive Dem angaaende nogle literære Planer. Hermed mente jeg, at jeg agter at indlevere «Kongs-Emnerne» till Theatrene i Kjøbenhavn og Stokholm. Den almindelige Dom om Stykket er jo gunstig, og jeg selv tror at den er fortjent. Stykket har engang før været sendt i Manuscript till Theatret i Kjøbenhavn og blev dengang ikke antaget. Dette skete imidlertid i Foraaret 1864, midt under Krigen, og under Forholde, som nu ikke længere ere tillstede. Den Privatskrivelse, hvormed Theatrets Censor, Conferentsraad Hauch, tillbagesendte Stykket, og som jeg ved Lejlighed skal vise Dem, var over al Maade anerkjendende. Sproget maa rettes paa og det kan med Letthed ske. Till Stokholm har jeg aldrig før henvendt mig, og dersteds vil forhaabentlig ingen Vanskeligheder gjøres. Skulde nu Stykket ivinter paa disse Steder blive spillet, saa turde denne Omstændighed maaske være gunstig for en ny Udgave?! Hermed har det nu imidlertid ingen Hast. Hvad jeg agter at bede Dem om, er, at De godhedsfuldt vil oppgive mig (med Titulatur, Adresse og alt) till hvem jeg i Kjøbenhavn har at indlevere Stykket, – samt meddele mig Hr: L. Dietrichsons Adresse i Stokholm, hvor han formentlig for Tiden oppholder sig. Skulde han ikke være der, saa har jeg dersteds andre Bekjendte, som kan forberede det fornødne. Jeg beder Dem, ikke at blive altfor utaalmodig over den megen Ulejlighed, jeg forvolder Dem; nogen særdeles Hastværk med de begjærede Opplysninger har det ikke. Deres hengivne Henrik Ibsen. Højstærede Hr. Etatsraad Bravo! En mangfoldige Gange tilbagevendende glad, frisk og fornøjet 3die September ønskes Dem af Deres ærbødigst hengivne Henrik Ibsen. München den 22de Septbr 1868.– Kjære Herr Cancelliraad Hegel! Hjertelig Takk for Deres sidste venlige Brev med de nødvendige Opplysninger om Theaterdirektionen. Naar jeg kommer till Dresden, benytter jeg mig af Deres godhedsfulde Tillbud og sender Dem till Besørgelse et rettet Exemplar af Kongsemnerne. At Tiden till et nyt Opplag endnu ikke er kommen, kunde jeg godt vide; thi det første Opplag var meget stort, og jeg er forvisset om, at hvad der deraf er solgt og udbredt, skylder jeg væsentlig Dem, der har skaffet mig et Forhold till det danske Publikum. Norge alene kan ikke underholde nogen Forfatter. – I Dresden skriver jeg mit nye Skuespil, – hvorom mere senere; jeg haaber at det skal være færdigt till Jul, men da Tiden till Udgivelse og Oppførelse altsaa for iaar er altfor langt fremskredet, saa faar det henligge; jeg skal sende Dem en Afskrift og derefter kunne vi jo træffe en Aftale om hvad videre er at gjøre. Jeg er meget glad i dette mit nye fredsommelige Arbejde. Her har vi levet den hele Tid under en velsignet italiensk Himmel, nydt alle Münchens virkelige Kunstskatte og Befolkningens Preusserhad, om hvilket sidste man hjemme ingen Forestilling kan gjøre sig. Vi rejser herfra, sandsynligvis direkte till Dresden, den 1ste eller 2den Oktober. Uagtet jeg ikke er blottet for Penge, tillader jeg mig dog, for alle Muligheders Skyld, at anmode Dem om godhedsfuldt at sende mig 200 Rdl, enten i preussiske Penge eller i Vexel. Min Adresse er: Frau C. Bauer, Maximiliansplatz, No 13, 3ten Stock. For de modtagne Aviser takker jeg gjentagende. Bogpakken fra Turin er till Dato udebleven; det er en lang og besynderlig Historie, som jeg fra Dresden skal i al Udførlighed fortælle. Deres hengivne Henrik Ibsen München den 2den October 1868.– Kjære Herr Cancelliraad Hegel! Har De modtaget mit Brev af 22de Sept:? Tillgiv at jeg spørger, thi jeg befinder mig i Forlegenhed og er desuden urolig, idet jeg erindrer at De till Berchtesgaden sendte mig rede Penge istedetfor Vexel. Jeg vil imidlertid haabe at der intet er paafærde og at De simpelthen ikke har modtaget ovennævnte Brev af 22de f. M, eller at Svaret allerede er undervejs. Skulde mit Brev imidlertid ikke være fremkommet, saa tillader jeg mig herved at fremhæve Hovedpunktet i samme – idet jeg anmoder Dem om godhedsfuldt at sende mig (enten i Vexel eller, hvis det tør voves, i preussiske Penge) 200 Rdlr, som jeg nu tilltrænger for at kunde drage herfra. Min Adresse er: Frau Bauer, Maximiliansplatz No 13; 3ten Stock, München. Brevet bedes rekommanderet. Tillgiv alt mit Plageri! Maaske har jeg alt imorgen Brev fra Dem, og disse Linjer ere da overflødige. Skulde De have misforstaaet mit forrige Brev og sendt Remissen till Dresden istedetfor till München, beder jeg Dem om at sende mig en yderligere Remisse af 50 Rdl: hertill, for at jeg kan komme herfra. Jo snarere jeg modtager Deres Svar paa dette Brev desto kjærere. Tillad mig at lade disse Linjer gaa ufrankerede. Jeg skriver en sen Aftentime og frygter at jeg ingen Frimærker kan faa. Deres hengivne Henrik Ibsen Dresden den 10de October 1868.– Kjære Hr: Cancelliraad Hegel! Jeg vil haabe at den Hastværksbillet, jeg i utidig Ængstelse sendte Dem fra München, ikke har foranlediget Dem till nogen Extraforanstaltning. Dagen efter modtog jeg Deres Brev med indlagte 150 Thaler, hvorfor jeg er Dem meget forbunden. Nu ere vi da efter lang Omflakken kommet till Ro for Vinteren i egen Bolig og med egen Husholdning. Lidt over Nytaar haaber jeg at kunne have mit nye Arbejde færdigt; paa nogen Udgivelse kan der vel ikke være at tænke før till næste Efteraar eller Vinter, da Stykket er bestemt for Theatrene; jeg skal naturligvis sende Dem en Afskrift. Hjertelig Takk for at De lader 5te Opplag af «Brand» udkomme; uden Dem vilde baade 5te og flere af de foregaaende Opplag endnu i lange Tider, maaske for stedse, have været overflødige. Ligeledes min hjerteligste Takk for al Deres Ulejlighed med Lotterisedlen! Jeg venter mig noget stort fra Lotteriet – naar jeg blot holder ud saa længe – De spørger om jeg ønsker Dagbladet till Dresden. Ja, det gjør jeg tillvisse; men kun paa det Vilkaar at jeg faar bære alle dermed forbundne Omkostninger. Det er ikke af tom Nysgjærrighed efter Avisnyheder, at jeg ønsker Bladet, men fordi jeg derved ligesom drages nærmere og inderligere ind i Hjemmets Liv og føler mig styrket till mit Arbejde. – Jeg tillskriver Dem snart igjen. Min Adresse hersteds er: An der Frauenkirche, No 6, 1ste Etage. Med de hjerteligste Hilsener Deres hengivne Henrik Ibsen. Dresden den 31te October 1868.– Kjære Herr Cancelliraad Hegel! Af de jævnligt indtræffende Avispakker ser jeg at De har modtaget min sidste Billet med Oppgivende af Adresse et c. og hvori jeg nok lovede snart at skrive noget udførligere. Det er isandhed en stor Glæde De forskaffer os gjennem Dagbladet, og gid det blot stod i min Magt at kunne vise min Erkjendtlighed i noget mere end blotte Ord! Mit nye Arbejde skrider raskt fremad. Den hele Sommer har jeg gaaet og tumlet dermed i Tankerne dog uden egentlig at skrive. Nu er hele Udkastet færdigt og nedskrevet; hele 1ste Akt er aldeles fuldført, 2den Akt vil være det om 8 Dage og inden Aarets Udgang haaber jeg at det hele skal være tillendebragt. Det bliver i Prosa og helt og holdent beregnet for Scenen. Stykkets Titel er: «De unges Forbund eller Vorherre & Comp:», Lystspil i 5 Akter. Det behandler Rivninger og Strømninger af Nutidens Liv, og vil, uagtet det foregaar i Norge, passe ligesaa godt for Danmark. Jeg befinder mig i en lykkelig og forsonet Sindsstemning, og skriver overensstemmende dermed; dennegang skal den kjære, fortræffelige Mand G: Brandes ikke faa nogen Grund till at paatale ulovlig Omgang med Muserne. – Af Brandes’s «Æsthetiske Studier» beder jeg Dem sende mig et Expl: og føre mig samme till Regning. Allerede i Rom hørte jeg omtale at han skrev paa en Afhandling om det Komiske, et Begreb, hvorom jeg maa tillstaa at jeg, theoretisk taget, aldeles ikke er paa det rene og som jeg netopp af Brandes skulde have særlig Lyst till at se klaret. Den turinske Bogpakke er og blir forsvunden, og, som det till Dato forekommer mig, under mistænkelige Omstændigheder. Jeg har nu imidlertid gjort det sidste Forsøg, og saasnart et forventet Brev indløber fra Rom, skal jeg tillskrive Dem og oversende den om Sagen hidtill førte Korrespondence. – Kjender De ingen Danske, som agter at oppholde sig i Dresden ivinter? Jeg længes meget efter Skandinaver; muligens findes her allerede nogle; men jeg har ingen stødt paa, og Konsulen ved ingenting. Dresden er et meget behageligt og et meget billigt Levested. Da vi imidlertid har indrettet os her for et halvt Aar, saa har dette foraarsaget adskillige Udtællinger paa Forhaand; jeg er derved kommen i Pengeforlegenhed og, benyttende mig af et tidligere, velvilligt Tillbud fra Deres Side, beder jeg Dem om godhedsfuldt at sende mig 200 Rdlr! Ja, nu maa De ikke blive forskrækket og, ved Tanken om de smukke Summer, jeg allerede før i Sommer har trukket till mig, fatte den Tro at jeg her i Tydskland er bleven en «Verschwender». Sagen forholder sig snarere omvendt, idet jeg har været saa lykkelig iaar at kunne oppspare min Gage i Norge og nu nødig vil give Ordre till igjen at udtage noget af det i Christiania Kreditkasse indsatte Beløb. – For det modtagne Expl: af «Brand», 5te Opplag, takker jeg forbindtligst og ønsker det maa nyde en rask Afsættning. Hvad jeg har skrevet om mit nye Arbejde beder jeg, for Titelens Vedkommende at maatte blive mellem os; at jeg har Arbejdet under Hænder er naturligvis ingen Hemmelighed. «Kongs-Emnerne» vil jeg indtill videre ikke indlevere, for ikke paa engang at indsende to forskjellige Stykker. – Fra Herr Rudolf Schmidt har jeg modtaget Anmodning om at levere Bidrag till et nyt Tidsskrift; men for Øjeblikket har jeg intet at sende. Jeg tillskriver ham idag. Vejret er raat og stormfuldt; men godt som Arbejdsvejr betragtet, og vi boer hyggeligt i alle Henseender. Theatret besøger jeg flittigt; det er et af Tydsklands bedste, men staar langt, langt under Kjøbenhavns hvad Smag og Kunst angaar. Men saaledes er det overalt i Tydskland. Idet jeg beder Dem modtage mine hjerteligste Hilsener og tillgive al den Ulejlighed, jeg forvolder Dem, tegner jeg mig Deres hengivne Henrik Ibsen. P. S. Hvad bliver det till med V: Bergsøes store nye Roman? H. I. Dresden den 31te October 1868.– Herr Cand: mag: Rudolf Schmidt! Idet jeg erkjender Modtagelsen af Deres ærede Brev af 11te dennes, tillader jeg mig at frembære min hjerteligste Takk for Deres venlige og hædrende Oppfordring. Det er mig imidlertid for Øjeblikket umuligt at efterkomme samme. Hvad jeg af mindre Digte (fra en ældre Tid og fra et forladt Standpunkt) maatte have liggende, kan jeg ikke tillægge det Værd eller den Betydning, som efter mine Tanker skulde berettige deres Offentliggjørelse, og det allermindst i de første Hefter af et begyndende Tidsskrift. Jeg har desuden efterladt samtlige slige Manuscripter i Rom, hvorfra de først till Foraaret ville komme mig ihænde. Skulde jeg da ved Gjennemsynet faa bedre Tanker om et eller andet, skal jeg gjerne sende Dem samme, – og slett ikke fortryde paa om det bliver vraget. – Af nye Smaating tør jeg intet love, da jeg for Tiden har mit Syn helt og holdent rettet paa et vidtløftigt Arbejde, et 5 Akters Lystspil. De siger, at Redaktionen, foruden Dem, bestaar af Deherrer Prof: R. Nielsen og Cand: mag: Clemens Petersen. Hr: Cl: Petersen kjender jeg og Hr: Prof: Nielsen kjender jeg ikke. I Henhold till begge disse Omstændigheder antager jeg at jeg næppe fejler, naar jeg adresserer min Takk for den skete Henvendelse till Dem allene og till Dem personligt. Med Højagtelse Deres ærbødige Henrik Ibsen. P. S. Skulde De senerehen ønske nogle Smaating fra Italien, Karaktertræk, Rejseopplevelser – alt i Knapphed meddelt og uden al Fordring paa Kunstværd, – saa har jeg Stoff nok, og skulde vel ogsaa vide at finde en Form. Men herom kan der jo først paa et senere Tidspunkt blive Tale. H. I. Dresden den 22de December 1868.– Kjære Herr Cancelliraad Hegel! Saavel efter Pligt og Skyldighed som af indre Tillskyndelse lægger jeg mit nye Arbejde et Øjeblik tillside for at sende Dem et Par Linjer, der forhaabentlig vil naa Dem Julaften. Deres venlige Skrivelse af 2den Novbr modtog jeg i rette Tid og frembærer herved min forbindtligste Takk for de vedlagte 150 Thaler. Ligeledes takker jeg Dem meget for Brandes’s «Æsth: Studier», en Bog, der for mig har været en sand Guldgrube, navnlig hvad Afhandlingerne om det Komiske angaar. Brandes er en mærkværdig Mand till at se klart, dybt og sammenhængende, og hvis det var muligt, vilde jeg sige at hans Evne till at klargjøre sig for Læseren, og først og fremst till at blive husket og erindret, er endnu større. At det er gaaet saa galt med Bogpakken fra Turin till Rom, beklager jeg nu mere end før da jeg erfarer at De med Deres sædvanlige Godhed havde betænkt mig med en saa overordentlig værdifuld Gave. Hvorledes det er gaaet till begriber jeg endnu ikke. Da jeg afvigte 13de Maj forlod Rom, underrettede jeg Bravo om at en saadan Pakke vilde komme og bad ham beholde den indtill jeg havde oppgivet ham min Adresse. Efterat være kommen till Ro i Berchtesgaden tillskrev jeg Bravo og udbad mig Pakken. Dette mit Brev afgik fra Berchtesgaden den 22de Juni og ankom, ifølge Bravos Svar, till Rom den 25de. Bravo melder mig i sit Brev (af 28de) at han, strax han modtog min Skrivelse, henvendte sig till Herr Löscher i Turin og bad ham, da Bogpakken ikke var ankommen till Rom, om ikke at sende samme didhen, men derimod till Berchtesgaden. Dette Bravos Brev maa være afgaaet fra Rom den 25de eller 26de og er saaledes indtruffet i Turin den 26de eller 27de. Men nu kommer det forunderlige. Efter at have modtaget Anmodning om ikke at sende Pakken till Rom, fortæller Herr Löscher mig i sit Brev af 2den Juli, (hvilket vedlægges) at han allerede «for nogle Dage» siden har sendt den did, fordi han «ignorirte» at jeg ikke oppholdt mig der. Men hvorledes kunde han ignorere det, hvorom jo netopp Bravos Brev handlede? Og er det ikke paafaldende, først at han lader Pakken, der afsendtes fra Kjøbenhavn den 12te Marts, henligge hos sig indtill Slutningen af Juni, og derefter, at han sender den till Rom, saasnart han faar Anmodning om at sende den till Tyrol? Nogen Legitimation for Afsendelsen vedlagde han ikke; en Kvittering fra Jernbanen eller Postvæsnet maatte han jo dog have modtaget. Jeg har senerehen oppgivet min nuværende Adresse till Rom men uden Resultat. Jeg er ikke mistænkelig af Naturen, og det kan selvfølgelig aldrig falde mig ind at tilltro Herr Löscher personlig nogen mislig Omgang med betroet Gods; men han har sandsynligvis Italienere i sin Tjeneste, og mange af de Folk, ved jeg, er kapable till hvad det skal være. Nu, der er jo foreløbig intet at gjøre ved Sagen. De har jo handlet paa bedste Maade og jeg takker Dem hjerteligt for Deres gode Vilje! – Mit Lystspil er nu fremrykket till 4de Akt. Jeg antager det vil komme till at udgjøre 180–200 Sider, hvilket jo er passende. Deres Forslag med Hensyn till Titlen skal blive efterfulgt; det er fuldkommen rigtigt og jeg var selv halvvejs af samme Mening fra først af. Udtrykket vilde forøvrigt ikke have forarget nogensomhelst, naar man først havde læst Stykket. Der tales ikke et eneste Ord om Religionssager deri; men det kan man jo ikke paa Forhaand vide, og derfor kunde lett Tillægstitlen vække Anstød; altsaa bort med den! Stykket blir det mest kunstnerisk gjennemarbejdede, jeg nogensinde har skrevet, og jeg tvivler paa, at man deri skal kunne finde et eneste saadant særligt udpræget norsk Udtrykk, som ikke passer paa den kjøbenhavnske Scene. Jeg er Dem usigelig forbunden for Deres Tillbud om strax at trykke Stykket, som Manuscript; det vil være en stor Fordel for mig i enhver Henseende. I Februar haaber jeg at kunne sende Dem Renskriften. Herr Grensteen har jeg havt den Fornøjelse at se hos mig. Nu har De vel travelt med nye Forlagsskrifter till Julen? Min Svigermoders nye Fortælling kan man jo vente. Det forundrer mig at Dr: Bergsø ikke har henvendt sig till Dem; hans Bog maa formodentlig ikke være bleven færdig; jeg ved han har været sygelig isommer. Dagbladet takker jeg Dem paa det hjerteligste for; men beder Dem fra Nytaar standse Forsendelsen. Fra den Tid faar jeg det norske Morgenblad og haaber gjennem herboende skandinaviske Familjer at faa Avisforbindelse med Danmark. Der er jo en forfærdelig Rejsning mod Ploug; men det kan ikke nægtes at han ofte opptræder paa en tirrende og overmodig Maade, som i Længden ikke kan taales. Molbechs Theaterartikler er mesterligt skrevne; tør jeg bede Dem hilse ham venligst fra mig. Regningen fra Stensballe beder jeg at maatte henstaa indtill jeg hos Dem faar noget at betale af; jeg har en Gru for at tage formeget Forskud hos min kjære Forlægger, hvem jeg allerede skylder saa meget, der ikke kan værdsættes i Penge. Flors Regning skal blive betalt i Norge, saasnart jeg faar erfaret hvorledes det med samme hænger sammen. Jeg stod i den visse Formening at den forlængst var betalt gjennem en Tredjemand; men det maa rimeligvis være en Fejltagelse. Og hermed vil jeg af Hjertet ønske Dem og Deres Søn en glædelig Jul og et godt Nytaar! Takk for al Deres Venlighed i det forløbne Aar; jeg vil haabe vore fælles literære Foretagender i det kommende vil være till Gavn og Glæde for os begge. Min Kone og Svigerinde beder om ogsaa at maatte frembære de bedste Ønsker og Hilsener gjennem Deres hengivne og forbundne Henrik Ibsen. Tirsdags Aften. Carissimo! Du spurgte mig igaar, hvad Tid jeg kom i Foreningen. Jeg kommer der imorgen, Onsdag, fra Kl: 12 till 1 Middag. venskabeligst Henrik Ibsen. Dresden den 22de Januar 1869. Kjære Herr Cancelliraad Hegel! Endelig har jeg da faaet Rede paa den Löscherske Bogpakke! Det vil sige, jeg ved nu hvor den er. I mit Brev af 21de December f. A., hvori fulgte indlagt Hr: Löschers Skrivelse af 2den Juli, og hvori jeg gav en udførlig Skildring af Sagens Gang, vil De forhaabentlig se at jeg var undskyldt, naar jeg ikke kunde begribe Sammenhængen. Idag modtog jeg Brev fra Etatsraad Bravo i Rom, hvori han fortæller mig at Hr. Löscher har sendt Pakken till Boghandler Spithöver dersteds og at denne stadigt har ventet at jeg skulde afhente den og derfor har ladet den ligge. Nu haaber jeg med en eller anden Rejsende at faa Pakken og dermed er den Ting forbi. Mit sidste Brev haaber jeg De modtog till Jul. Men uagtet hvad jeg deri skrev, ser jeg at De fremdeles er saa god ogsaa efter Nytaar at sende mig Dagbladet. Skulde De have glemt at give nogen Ordre desangaaende? Morgenbladet kommer nu regelmæssigt. Mit nye Arbejde gaar raskt fremad, jeg haaber sikkert at det till den forhen nævnte Tid vil være færdigt. Hvorledes modtages Fru Thoresens Bog? Jeg har tillskrevet hende et langt Brev om mangt og meget. Det er min bestemte Mening at hun maa slaa om i en anden Rettning og jeg frygter at jeg faar denne Mening bekræftet ved engang at læse hendes sidste Fortælling. Dagbladets Anmeldelse gaar udenom Sagen med en paafaldende Varsomhed. Dette i al Korthed for idag. Jeg længes meget efter at høre et Par Ord fra Dem. – Dog endnu et: Ved De tillfældigvis hvem det er, som har udgivet «Norsk Lyrik», hvori ogsaa jeg er bleven plyndret? Den er i Kommission hos Dhrr Kappellen og Gad; men Udgiverens Navn kjender jeg ikke. Hr. Rudolf Schmidt har bedet mig om Bidrag till et nyt Tidsskrift; men derpaa indlader jeg mig ikke; jeg troede i Førstningen at det skulde udkomme paa Deres Forlag og gav ham derfor et ubestemt Svar; men nu faar han et bestemt Afslag. Med de venligste Hilsener og en hjertelig Takk for det forløbne Aar saavelsom alle gode Ønsker for det kommende tegner jeg mig Deres stedse hengivne og forbundne Henrik Ibsen. Dresden den 26de Januar 1869. – Hr: Cand: mag: Rudolf Schmidt! Som Svar paa Deres meget ærede Brev af 16de dennes maa jeg meddele at jeg ikke ønsker at staa nævnt som fremtidig Bidragsyder till det paatænkte Tidsskrift, da jeg ikke vil se mig istand till at nyde godt af Deres hædrende Tillbud. Grunden till denne min Beslutning er den, at jeg ikke kan bekvemme mig till at virke sammen med Mænd, om hvilke jeg har en paa Erfaring bygget Formodning om, at de, ved første frembudte Lejlighed, ville bruge deres respektive Aviser og Penne imod mig. I en Kjøbenhavnerkorrespondence till det norske Morgenblad ser jeg Herr B: Bjørnson nævnt som formentlig Medudgiver af «For Ide og Virkelighed»; allerede denne Omstændighed vilde i og for sig være afgjørende for mig, selv om ikke andre Motiver till Overflod forelaa. Jeg er forvisset om Deres Samstemmighed naar jeg holder paa at Klarhed bør være den første Betingelse i alle Forholde, og haaber derfor tryggt at De ikke tager mig det ilde opp naar jeg med et Afslag tegner mig Deres ærbødige og forbundne Henrik Ibsen. Dresden den 10de Februar 1869. – Herr P. F. Siebold! Jeg beder Dem indstændigt tillgive at jeg først idag besvarer Deres ærede og venlige Skrivelse af 6te f: M: Et nyt literært Arbejde, som for Øjeblikket opptager al min Tid og alle mine Tanker, bærer Skylden for denne lange Oppsættelse. Jeg er Dem i høj Grad takknemmelig fordi De har valgt «Brand» till Oversættelse i det tydske Sprog. Foretagendet er ganske visst meget vanskeligt; men i Deres skjønne Modersmaal kan man jo gjøre Underværker. – Tror De ikke det vilde være hensigtsmæssigt at ledsage den tydske Udgave med et Forord, indeholdende en kortfattet Meddelelse om den Modtagelse Bogen har faaet i de tre skandinaviske Lande? I Løbet af tre Aar er allerede det femte store Opplag udkommet; forøvrigt vil visstnok Cancelliraad Hegel med Glæde skaffe Dem de fornødne Opplysninger. Hvis De ikke allerede havde valgt Forlægger, vilde jeg have tillraadet Dem at henvende Dem till Ejeren af den skandinaviske Boghandel i Leipzig, Herr Helms, der allerede har udgivet mange Oversættelser fra dansk og norsk, og forøvrigt nyder megen Anseelse her. – I Christiania mødes vi neppe till Sommeren. Jeg agter ikke saa snart at vende tillbage till Hjemmet, hvor jeg finder det for koldt i alle Ordets Betydninger. Jeg oppgiver imidlertid ikke derfor Haabet om engang at have den Fornøjelse personligt at gjøre Deres Bekjendtskab. Vore fælles skandinaviske Venner bedes hilsede, og med Ønsket og Haabet om at De snart og lykkeligt overvinder alle med Udgivelsen forbundne Vanskeligheder tegner jeg mig Deres ærbødigst forbundne Henrik Ibsen. Till Den kgl: norske Regjerings Departement for Kirke- og Undervisningsvæsnet! Henrik Ibsen ansøger om af de for næste Budgettermin till Videnskabsmænds og Kunstneres Rejser i Udlandet bevilgede Midler at maatte erholde 400 (fire hundrede) Spdlr for derved at sættes istand till at afslutte sin udenlandske Rejse med et etaarigt Opphold i Sverig, væsentligt i det Øjemed at studere det svenske Folks Kultur-, Kunst- og Literatur-Forholde.– I Sommeren 1863 behagede det den kgl: norske Regjerings Departement for Kirke- og Undervisningsvæsnet, ifølge mit derom indgivne Andragende, at bevilge mig af Fondet till Videnskabsmænds og Kunstneres Rejser i Udlandet en Sum, stor 400 Spd for dermed at foretage en otte Maaneders Rejse gjennem Tyskland, Frankrig og Italien. Med dette Stipendium forlod jeg Norge i Begyndelsen af Aaret 1864, oppholdt mig omtrent en Maaned i Kjøbenhavn samt ligesaa længe i Berlin, hvor jeg, forsaavidt de Forudsættninger, jeg dengang var i Besiddelse af, tillod det, gjennemgik Museets Samlinger, gjorde mig bekjendt med de monumentale Værker i Architektur og Skulptur, besøgte de tillgjængelige private Kunstgallerier samt de derværende Theatre af forskjellige Slags. Min Rejseplan havde, som ovenfor antydet, været, først at tage Tyskland grundigt, derfra at gaa till Frankrig og saa at slutte med Italien. Men jeg kom snart till Erkjendelse af at jeg, for at rejse med den størst mulige Nytte, burde gaa frem i omvendt Orden. Det blev mig indlysende at jeg maatte begynde med Begyndelsen, følge Kulturstrømmens og Kunstudviklingens historiske Gang, saafremt jeg skulde kunne haabe tillgavns at forstaa Fenomenerne fra de sildigere Standpunkter. Jeg besluttede altsaa, strax at begive mig till Italien, og rejste derfor, efter kortere Opphold i Prag, Wien og Triest, till Venedig, hvor jeg forblev i omtrent sex Uger. Det vil være indlysende at Udbyttet af en almindelig Uddannelsesrejse vanskeligt lader sig paavise i det enkelte; Udbyttet vil væsentligt aabenbare sig i den Rejsendes modnere Erkjendelse, i hans humanere Dom og overhovedet i hans klarere Livssyn, noget, der ofte først senerehen kommer till Gjennembrud, alt eftersom det ufærdige faar Tid till at ordne sig. Jeg skal derfor indskrænke mig till i Korthed at betegne min Rejseroute. Efterat være færdig med Venedig begav jeg mig till Milano, hvor Domkirken og Billedgalleriet især lagde Beslag paa min Tid i de faa Dage, jeg forblev der. I Genua oppholdt jeg mig heller ikke længe, tog derfra med Dampskibet over Livorno til Civita vecchia, og ankom i den sidste Halvdel af Juni till Rom. Efter i en 14 Dages Tid at have orienteret mig, tog jeg Bolig for de hedeste og usundeste Sommermaaneder i Byen Genzano, hvor jeg fortsatte det allerede tidligere under Rejsen, og navnlig i Venedig, paabegyndte Studium af det italienske Sprog, samt gjorde mig fortrolig med de mange fra den romerske Oldtids og Middelalders Historie bekjendte Punkter i den nærmeste Del af Albanerbjergene. I Oktober vendte jeg tillbage till Rom og indrettede mig med min Familje for et længere Opphold. De otte Rejsemaaneder vare rigtignok forbi og Stipendiet forbrugt; men jeg følte at jeg i alle Henseender endnu kun stod ved Begyndelsen, og det var mig desuden af mange Grunde lettere at blive, end at vende tillbage. Privat Understøttelse tillflød mig fra Hjemmet i den nærmest paafølgende Tid, og jeg kastede mig fra nu af helt og holdent paa Studiet af Kunst og Fortidslevninger, hvortill Lejligheden i hint Aar var særdeles gunstig for de Skandinaver, som dengang oppholdt sig dernede. Nuværende akadem: Docent L. Dietrichson, dengang Privatsekretær hos vor Konsul i Rom og Bibliothekar for den skand: Forening sammesteds, foranstaltede nemlig i Vinterens Løb en Række af 20 Forelæsninger over det gamle Rom i archæologisk og topografisk Henseende. Herr Dietrichson er i disse Videnskabsgrene hjemme som faa, en Kjendsgjerning, der, ialfald udenfor hans Fædreland, indrømmes med fortjent Paaskjønnelse, hvorfor ogsaa de nævnte Forelæsninger, der afholdtes paa selve de omhandlede Steder, paa forum romanum, paa Palatin mellem Kejserborgens Ruiner, i Caracallas og i Titus’s Thermer, o.s.v, o.s.v, – med Interesse og Nytte fulgtes af en talrig Tillhørerkreds fra samtlige skandinaviske Lande. Paa de saaledes meddelte Resultater af den almindelige videnskabelige Forskning byggede jeg nu selvstændigt vidre, saavel ved den direkte Beskuelse som ved Læsning, og skal navnlig fremhæve, som et Punkt, der særligt interesserede mig, den græske Skulpturs Gjenoppblomstren i Italien gjennem den hadrianske Tidsalder. Sommeren 1865 tillbragte jeg i Ariccia, hovedsagelig beskjæftiget med et større dramatisk Digt, der udkom i Kjøbenhavn den paafølgende Vinter. Fra Høsten af fortsatte jeg mine kunsthistoriske Studier i Rom, udvidende dem ogsaa till Mosaiken og den middelalderlige Malerkunst. Jeg foretog derhos i Selskab med endel danske Tourister en længere Fodvandring gjennem det indre af Landet, i Sabinerbjergene, hvorefter vi fra Tivoli vendte tillbage till Rom. Hyppige Udflugter i den romerske Campagne udfyldte forøvrigt Tiden, navnlig blev den gamle via appia, den romerske Gravgade, undersøgt, ligesaa Columbarierne og Katakomberne. Den paafølgende Sommer boede jeg i Frascati, studerede Roms Historie samt Kirkehistorie (væsentligst Mommsen og Neander), gjennemgik till Fuldstændighed Udgravningerne ved det gamle Tusculum, samt gjennemstrejfede Albanerbjergene i alle Rettninger. I Løbet af Vinteren 1866–67 paabegyndte jeg et nyt dramatisk Digt og drog om Vaaren med min Familje till Neapel. Storthinget havde da tillstaaet mig en Digtergage af 400 Spd aarlig, og af Fondet till Videnskabsmænds og Kunstneres Rejser i Udlandet var der, ligeledes den foregaaende Sommer, bevilget mig et fornyet Stipendium, stort 350 Sp. Den private Understøttelse var naturligvis forlængst opphørt; men ved den nævnte Liberalitet fra Statsmagternes Side, i Forbindelse med de efter vore Forholde rigelige Honorarer, der Tid efter anden tillflød mig fra Kjøbenhavn, sattes jeg istand till at udvide min opprindelige Rejseplan ogsaa till det sydlige Italien. – Fra Neapel begav vi os over till Øen Ischia, hvor jeg tillbragte omtrent tre Maaneder, væsentlig beskjæftiget med mit nye literære Arbejde, som derpaa fuldførtes under et paafølgende tremaaneders Opphold i Sorrento. Det havde været min opprindelige Tanke, fra Sorrento over Amalfi og Salerno at trænge frem till Pestum for at undersøge de storartede Tempelruiner dersteds. Men den tilltagende Usikkerhed, i Forbindelse med en meget ondartet Malaria og Cholera, gjorde et saadant Foretagende paa den Tid aldeles utillraadeligt. Jeg tillbragte derimod nogle Dage i Pompeji, hvis Udgravninger jeg nøje undersøgte, og drog derfra igjen till Neapel, hvor jeg især gjennemgik Museo borbonicos mangeartede Samlinger, og hvor jeg i rigeste Maal fandt den i Rom, som i det øvrige Italien, savnede Anledning till at gjøre mig bekjendt med det antike Freskomaleri i dets højeste Fuldendelse. Allerede under vort Opphold i Sorrento var den garibaldistiske Oppstand udbrudt i Pavestaten. Jeg paaskyndede derfor saavidt muligt Afrejsen fra Neapel, da det var mig magtpaaliggende at komme tillbage till Rom. Ved Grænsen fandt vi imidlertid allerede Jernbanen oppbrudt, Stationerne vare forladte og hele Strøget i Insurgenternes Hænder. Vi maatte derfor tage vor Tillflugt till en liden Bjergby, San Germano, hvorfra det omsider, efter 14 Dages Venten, lykkedes os at slippe over Grænsen og i god Behold at naa Rom, hvor jeg nu tog mit fjerde Vinteropphold. Hele denne lange Udflugt till Syditalien har været mig meget bekostelig. Till at blive færdig med Rom vilde der udkræves et helt Menneskeliv; og man vilde dog ikke blive færdig. Jeg tror imidlertid, jeg tør sige, at jeg, efter ogsaa i denne fjerde Vinter at have benyttet Tiden og Anledningen paa bedste Maade, kjender i det væsentlige alt, hvad Rom og Omegn indeslutter af Kunst og Fortidslevninger. I Vatikanets og Kapitoliets Samlinger følte jeg mig som hjemme; de private Museer havde jeg till Fuldstændighed gjennemgaaet og havde derhos gjort mig fortrolig med den ældre kristelige Kirkebyggning paa dens forskjellige Udviklingsstadier. Og foruden denne bestemte Kundskabsmasse formener jeg ogsaa at have vundet frem till den indre Forædling i Syn, i Betragtning og i Dom, som vel tillsidst bør sættes som Rejsens højeste Formaal. Jeg fandt det derfor rigtigst at forlade Italien. I afvigte Foraar forlod jeg saaledes Rom, oppholdt mig en Maaned i Florentz, hvor jeg hovedsageligt gjennemgik de overordentlig rige Samlinger i Palazzo Pitti og i degli Uffizzii, m.m, tog derfra for et Par Uger till Venedig, besaa Amfitheatret i Verona, og rejste over Brenner till Salzburg, hvorefter jeg tillbragte Sommeren i Tyrol. September Maaned anvendte jeg till i München at studere de mange righoldige Kunstskatte, som dersteds findes opphobede, og har nu for indeværende Vinter taget fast Bolig i Dresden, hvor jeg beskjæftiger mig med Fuldførelsen af et nyt literært Arbejde. – Af de to førnævnte, under min Udenlandsrejse tillblevne Digte, er der till Dato, altsaa i Løbet af ikke fuldt tre Aar, udkommet syv forskjellige Opplag, hvorhos jeg har besørget en gjennemseet og rettet Udgave af en ældre Digtning. Jeg ønskede nu gjerne at kunne komme hjem; men jeg kan ikke bekvemme mig till at vende tillbage uden at have erhvervet mig det efter min Formening for enhver Nordmand nødvendige Kjendskab till Sverig og till svenske Forholde. Men skal jeg af egne Midler bestride denne Udflugt, saa vil jeg desværre se mig nødsaget till at udskyde min Hjemkomst paa ubestemt Tid, – og i en nærmere Fremtid tror jeg dog at kunne gjøre Nytte hjemme. Nogen nærmere Begrundelse af mit Forsætt at besøge Sverig, tør forhaabentlig ligeoverfor det høje Departement ansees unødvendig. Jeg erkjender med Takknemmelighed at der gives faa norske Videnskabsmænd eller Kunstnere, som af Statens Midler have nydt større Rejseunderstøttelser end jeg; men jeg tror paa den anden Side ogsaa at turde paastaa, at der ikke gives nogen norsk Videnskabsmand eller Kunstner, der i den Udstrækkning, som jeg, har anvendt sit eget Erhverv till Udviklingsrejser i Udlandet. Jeg har nu med min Familje været fraværende i fem Aar. I Henhold hertill er det at jeg herved ansøger om af de for næste Budgettermin till Videnskabsmænds og Kunstneres Rejser i Udlandet bevilgede Midler at maatte erholde et Stipendium, stort fire hundrede Spdlr, for under et etaarigt Opphold i Sverig at studere det svenske Folks Kultur-, Kunst- og Literaturforholde. Dresden den 16de Februar 1869. ærbødigst Henrik Ibsen. Dresden den 20de Februar 1869. – Kjære Herr Cancelliraad Hegel! Herved sender jeg Dem et Par Linjer som Svar paa Deres to sidste Breve af 22 Januar og 2den Februar. Det er ikke umuligt at jeg till Sommeren kommer opp till Kjøbenhavn; men isaafald kun for en kort Tid, og for atter at vende tillbage hertill. For Dagbladet er jeg Dem uendelig forbunden; Morgenbladet indeholder intet af Interesse, kun evindelige Kjævlerier om Smaating, og Dumheder forøvrigt. Norsk Folkeblad har jeg ikke seet; men jeg venter mig heller intet godt fra den Kant. Mellem Bjørnson og mig er Brevvexlingen gaaet istaa, og jeg har i flere Henseender Grund till at være misfornøjet med hans Opptræden, der ikke forkommer mig at være en hæderlig Mand værdig. Et aabenbart Brud vil jeg dog forsøge at undgaa i det længste. Jeg takker meget for det tillsendte Exemplar af «Solen i Siljedalen». Den har sine fortjenstlige Sider, men forekommer mig at være uklar i Kompositionen og Sproget er forfærdelig slett; en saadan Mishandling af et Tungemaal har jeg endnu aldrig seet paa Trykk, ikke engang i salig Reisers fyrgterlige Ildebrandsgeschichte. Vil De, literært taget, frelse Forfatterinden, saa raad hende till at holde opp med Bondefortællingerne. Baade Bjørnson og jeg kan benytte Ord og Vendinger af Almuesproget, fordi vi ved og kjender, hvad der har sin Berettigelse, som udgaaende fra Oldsproget, og hvad der er Forvanskning og uvorren Dagligtale; men herimellem formaar Fru Thoresen ikke at skjelne og derfor er hendes Sprog nu blevet et Sammensurium, som hverken har været eller er eller nogensinde kan blive norsk. Jeg har selv tillskrevet hende om den Sag, ligesaa uforbeholdent, som jeg her tillskriver Dem, men har till Dato intet Svar faaet. Mit nye dramatiske Arbejde kan jeg ikke tænke paa at faa oppført i denne Saison. Det er nu næsten færdigt; saa begynder Renskrivningen, og jeg haaber da at kunde sende Dem en Akt hver Uge. Jeg haaber og tror at De vil blive vel fornøjet med dette fredsommelige Arbejde, der passer ligesaa godt paa danske og svenske, som paa norske Forholde. Kunde Stykket indleveres till Theatrene i Mai, saa vilde det kunne komme till Oppførelse i September, og i Boghandelen i Oktober. Det vil udgjøre omtrent 200 trykte Sider. For det modtagne Aarsoppgjør er jeg Dem nu, som altid, og i alle Henseender, takknemmelig. Bogpakken fra Rom skal jeg faa gjennem en Rejsende; det har nu ikke saa meget Hastværk, da jeg fra Nytaar har sat min Søn ind i et herværende Institut, væsentlig beregnet paa udenlandske Børn, og hvor Undervisningen foregaar mundtlig paa Fransk og Tydsk. Hernede har vi saagodtsom ingen Vinter; 10–12 Graders Varme er almindelig og Græsset begynder mangesteds at spire. Hvem er Herr Chr: Thorkildsen? Det er dog vel aldrig en Projektmager, en norsk Portefeuillefabrikant Thorkildsen, som for nogle Aar siden boede i Christiania, og som altid havde en Mængde besynderlige Jern i Ilden? Han har anmodet mig om Bidrag till et stort Pragtværk; men det kan jeg ikke indlade mig paa. Fra Herr Rudolf Schmidt har jeg modtaget nogle besynderlige Breve. Han vedbliver at bede mig om Bidrag paa samme Tid, som han lader mig vide, at hans Tidsskrift «ikke behøver at trygle nogen»; han skriver at Tidsskriftet «skal samle Alt, hvad der er Aand i Norden», og erklærer at han «anseer mig for en Mand, der svigter sin Pligt», hvis jeg ikke skriver deri. Det er dog en underlig Tale! Og hermed et hjerteligt Levvel for dennegang! Er der noget at indvende mod Udgivelsestiden for mit Skuespil, eller forøvrigt noget at bemærke till den Sags bedre Ordning, saa haaber jeg at faa høre fra Dem. Deres ærbødigst hengivne Henrik Ibsen. Dresden, 28de Februar 1869. Kjære Herr Cancelliraad Hegel! Herved har jeg den Glæde at kunne meddele Dem, at jeg idag, Søndag, paa Maanedens sidste Dag, till min egen, og som jeg haaber ogsaa till Deres Tillfredshed har fuldført mit nye Lystspil. Renskriften af 1ste Akt sender jeg om 8 Dage, og derefter fremdeles en Akt hver Uge, hvorefter jeg overlader Resten till Dem. Jeg tillskriver Dem iaften for at bede Dem bevilge mig et Forskud stort 200 Rdl, dog saaledes forstaaet, at derfra først trækkes de 24 Rd: 22, som jeg skylder Dem fra forrige Aar, og dernæst min Gjæld till Boghandler Stensballe, der bedes betalt; det overskydende bedes mig tillsendt. – Undskyld Anmodningen! Det er en velsignet Følelse at være færdig med et Arbejde, som nu i Løbet af et Aar ingen Dag har været ude af mine Tanker. Deres hengivne Henrik Ibsen. Dresden den 14de Marts 1869. – Kjære Herr Cancelliraad Hegel! Hermed har jeg den Fornøjelse at sende Dem den første Fjerdepart af Manuscriptet; en lignende Forsending skal følge hver 8de Dag, saa at De altsaa om tre Uger vil have det hele. Trykkningen kan for mig gjerne begynde strax. Jeg stoler paa Deres Korrekturlæser – og paa mit Manuscript, som jeg tror er frit for enhver Skrivfejl. Jeg ser gjerne at Opplaget trykkes strax; thi jeg kan intet forandre eller rette. For de modtagne 150 Thaler pr: takker jeg forbindtligst; ligesaa for Richardts nye Digte, Illustr. Tid:, Hamiltons Tidsskrift, o. s. v. – Det er en overordentlig smuk og fin Poesisamling, R: der har leveret. Chr:-Korrespondenten i Nordisk Tidsskrift frygter, som jeg ser, at jeg skal tage Skade af et længere Opphold i Udlandet. Jeg haaber mit nye Arbejde vil bevise det modsatte. Hans Korrespondence er forøvrigt saa ubeskrivelig klodset og smagløs, at man skulde tro det maatte være selve G. A. Krogh, som har lavet den. Brandes er ganske visst skarp i sin Bedømmelse af «De Nygifte»; men at han er urettfærdig, kan jeg ikke indrømme. Kan ikke Bjørnsons danske Venner formaa ham till at flytte fra Norge? Han ødelægger sig, hvis han bliver længere deroppe. At han vækker Had og Vrede imod sig, er ikke saa farligt; men hans Fiender benytter sig af den rigelige Anledning till at gjøre ham latterlig, og det er det værste. Jeg tænker undertiden paa at skrive ham till; men jeg frygter at det lidet vilde nytte. En Tydsker, Herr Siebold, skriver mig till at han har oversatt «Brand» og er beskjæftiget med at faa den udgivet her. Kjender De ham? Jeg maa tillstaa, jeg nærer nogen Mistillid till Foretagendet. Forøvrigt har jeg den Plan at forsøge paa at faa mine Arbejder udbredte her og tror at Leipzig maatte være det rette Sted. Hvem skulde jeg der henvende mig till? Hermed har det imidlertid ingen Hast. – Af Aviserne ser jeg till min Forbauselse at mine Landsmænd tænker paa et Studentermøde till Sommeren! Jeg troede dog at de Karle nu havde løjet Skandinavisme nok. Vil en saadan Indbydelse virkelig blive modtagen fra dansk Side? – En hjertelig Hilsen fra Deres stedse hengivne og forbundne Henrik Ibsen. Dresden den 23de Marts 1869. Carissimo amico romano! Det er ganske visst utillgiveligt, at jeg først nu, efter to Maaneders Forløb, besvarer Deres venlige Brev; men ikkedestomindre haaber jeg paa Deres Tillgivelse, naar jeg fortæller Dem, at Grunden till denne lange Oppsættelse er den, at jeg i Vinter har skrevet et nyt Lystspil i 5 Akter, og at, som Følge heraf, min hele Dag bogstaveligt har været opptagen. Stykket, med hvis Renskrift jeg fortiden beskjæftiger mig, heder «De unges Forbund», og vil blive indleveret till Theatrene. Paa «Julian» tænker jeg ikke for Øjeblikket, og vil vel heller ikke i den nærmeste Fremtid komme till at give mig i Kast med ham; det er en Karl og et Stoff, som jeg igrunden gruer tillbage for. Men om jeg nu engang gaar i Vej med ham, saa indser jeg ikke, at det kan afholde Dem fra at gjøre ligesaa. Hauch har jo behandlet ham, og det afskrækker ingen af os; enhver Forfatter vil altid se et saadant Stoff paa sin ejendommelige Maade. Det glæder mig meget at høre at De till Efteraaret udgiver Deres Digte og Fortællinger fra Italien. Der ligger noget for Produktionen i høj Grad befordrende i at faa sine færdige Arbejder fra Halsen paa den Maade. Det kjære Rom tænker jeg daglig tillbage paa, som paa mit egentlige Hjem. Hvorledes er det med Dem? Har De for længere Tid slaaet Dem ned i Italien? De maa ikke tage Repressalier for min lange Taushed. Faar De en ledig Stund, saa skriv mig till. Hvad bliver der af Bergsøes store Roman? Sig ham, at han endelig maa lade Hegel faa den. Af Hegel erfarer jeg, at Bergsøe ikke har tillbudt ham Forlaget; men sig ham, at han gjør galt i at overlade det till en anden. Hils forøvrigt ham og hans Familje samt alle andre gode Venner paa det hjerteligste fra mig. Etatsraad Bravo beder jeg Dem underrette om at jeg strax efter Paaskedagen agter at tillskrive ham et langt Brev. Vil De forresten bevise mig en stor Tjeneste, saa beder De Dhrr: Mourrier og Fladager om, hver paa sin Kant, at faa oppsnuset en godhjertet hjemrejsende Skandinav, som maatte være villig till at medtage en mig tillhørende og hos Etatsraad Bravo beroende Bogpakke, samt at aflevere den, enten i den Gyldendalske Boghandel i Kbhvn eller, hvis Vedkommende lægger Vejen over Dresden, hos mig: An der Frauenkirche, No 6, 1te Etage. De dermed muligens forbundne Udgifter, Fragt, o. s. v – betaler jeg naturligvis med Fornøjelse. Dresden kjender De jo, saa det vilde være overflødigt at give Dem nogen Skildring af Livet her. Theatret besøger vi flittigt og modtager nu og da Besøg af Landsmænd. Her er et fabelagtigt billigt Levested. Sigurd blev till Nytaar indsatt i Dr: Hölbes store Institut, der hovedsagelig besøges af Udlændinge, Amerikanere, Engelændre, Russer, Polakker, o. s. v., og bestaar af Gymnasium, Real- og Elementærskole, i hvilke Undervisningen foregaar paa Tydsk og Fransk. Ved den i Lørdags afsluttede Paaskeexamen rykkede han opp till No 3 i øverste Elementærklasse og erholdt derhos et pragtfuldt udstyret «Belobungs-Zeugniss», en Udmærkelse, som af hele Elevantallet kun blev 6 Stykker tilldelt. Jeg fortæller Dem dette, fordi jeg ved det vil glæde Dem, og fordi jeg erkjender at det hovedsagelig skyldes Dem, der i alle Henseender har øvet en saa velsignelsesrig Indflydelse paa ham, noget jeg aldrig, aldrig skal glemme Dem! Afvigte Sommer tillbragte vi i Tyrol, hovedsagelig i Botzen og Berchtesgaden, med Udflugter till alle Kanter. Her bliver vi ialfald et Aar; drager De hjemover till Sommeren, saa haaber jeg De lægger Vejen over Dresden; det vilde være en Fest for os at se Dem her. Lev vel for dennegang og modtag fra os alle de hjerteligste Hilsener gjennem Deres stedse hengivne Henrik Ibsen. P. S. «Brand» er blevet oversatt paa Tydsk af en Literat ved Navn P. F. Sieboldt, og skal nok udkomme till Efteraaret. Jeg kjender ikke Oversættelsen og ved saaledes ikke hvorvidt den er lykkedes; men det maa neppe have været noget lett Arbejde – vedremo! H. I. Dresden den 7de April 1869. – Kjære Herr Cancelliraad Hegel! Hermed sender jeg Dem den tredje Ladning Manuscript; det under 25de f. M. afsendte haaber jeg De har modtaget; nu er der en lignende Portion tillbage, og den skal sendes snarest muligt. De paapegede Smaafejl er ganske rigtigt rettede i Korrekturen. Om en mulig tydsk Oversættelse af mine Arbejder vil jeg senere tillskrive Dem; nogen Pengefordel har jeg aldrig ventet deraf. Det er jo en forfærdelig Historie med Clemens Petersen! Hvorledes hænger det egentlig sammen? Og hvor er han dragen hen? Jeg har altid havt en stærk Mistanke till hans Karakter; men noget saadant –!! Hernede har vi fuldt Foraar med grønne Marker og enkelte Rejsende nordfra begynder at vise sig. Jeg ser till min Forundring at Studentermødet synes at komme igang! Bjørnsons Indtrædelse i Red: af «For Ide og Virkelighed» er en ny Uklogskab af ham; jeg begriber ikke at han kunde ville indtage det Sæde, der endnu var varmt efter den bortdragne. Lev vel! Deres hengivne Henrik Ibsen Herr Bomhoff! Vedlagte Adgangskort, der gjælder till imorgen (Mandag) er till Tjeneste saafremt De maatte ønske at benytte det. Søndag, 18de April 1869. – Dresden, 2den Maj 1869. Kjære Herr Cancelliraad Hegel! Herved har jeg den Fornøjelse at sende Dem Resten af Manuscriptet. Det er trukket noget langt ud med Renskriften; men jeg vil haabe at det i Trykkeriet intet Opphold har forvoldt; og forøvrigt har vi jo Tiden for os. Det sidste Hefte er skrevet noget rummeligere end det øvrige, og vil saaledes fylde forholdsvis mindre i Trykk, hvilket er vel, da et Skuespil, beregnet for Scenen, ikke bør være for langt. Korrekturen besørges, som jeg med Glæde bemærker, særdeles omhyggeligt. Er det sandt at Bjørnson skriver paa et dramatisk Arbejde? Et Rygte siger noget saadant. For det tillsendte Tidsskriftshefte takker jeg Dem meget; H. Scharlings interessante Artikel har jeg læst med stor Fornøjelse og haaber at den vil bidrage till Udbredelsen af Welhavens Værker i Danmark. Det havde, synes mig, været bedre om Bjørnson og flere andre havde sluttet sig sammen om dette Tidsskrift, istedetfor at splitte og sprede baade Læsekreds og de skrivende Kræfter ved at skabe en Konkurrent, hvortill der sikkerlig ingen Trang har været. – I al Hast. Lev vel! Deres stedse hengivne Henrik Ibsen. Dresden den 9de Maj 1869. – Højstærede Herr P. F. Siebold! Jeg har meget at bede om Deres Tillgivelse for. Først maa jeg bede Dem tillgive den Forfattning, hvori jeg sender Dem Deres Manuskript tillbage; ved at tillintetgjøre en Del af mine ubrugelige Koncepter kom jeg nemlig ulykkeligvis till at rive ogsaa Deres Forord tvers over og oppdagede først bagefter, hvad der var skeet. At jeg først nu besvarer Deres meget ærede Skrivelser ligger i at jeg har ventet paa Svar angaaende visse Forespørgsler, som jeg har ladet anstille i Leipzig. Efter hvad jeg nu har erfaret, staar nok Dr: Helms ikke længere i Forbindelse med den skandinaviske Boghandel dersteds. Herværende literære Venner har tillraadet at gribe Sagen an paa følgende Maade: De staar jo i Forbindelse med «Leipz: illustr: Zeitung»; var det Dem muligt deri at faa indført en Biografi af mig, saa skulde jeg selv levere det fornødne Fotografiportræt. De nødvendige Materialier vil Cancelliraad Hegel forsyne Dem med. Biografien burde kun indeholde alt godt; Indvendinger vil den tydske Kritik nok siden præstere. Navnlig skulde jeg ønske at De, dersom De finder det hensigtsmæssigt at omtale hvad jeg i tidligere Dage har havt at kjæmpe med, tillige vil fremhæve at Regjering og Storthing i Erkjendelse af den Stilling jeg indtager i den norske Literatur, for flere Aar siden har enstemmig bevilget mig en livsvarig Gage foruden rigelige Rejsestipendier o. s. v. Kjære Herr Siebold, De maa ikke misforstaa dette, som om jeg ønskede at gjøre Humbug; det er min Natur imod; men man forsikkrer mig at saadant er nødvendigt. Var mit Navn paa den Maade indført i Tydskland, saa vilde det gaa langt lettere at faa Deres Oversættelse udgiven. Hvis De da senere vilde sende mig denne, saa skulde jeg selv rejse dermed till Leipzig, faa Oversættelsen bebudet i et eller andet Tidsskrift, tale med Vedkommende og ikke vige før Bogen var udgiven. Fortalen kunde da, med Henvisning till Biografien, gjøres betydeligt kortere. Synes De godt om dette Forslag, saa skriv mig till; jeg har fra nu af Tiden till min Raadighed og vil gjøre alt muligt for at fremme et Foretagende, som er saa meget i min egen Interesse. Jeg har den Tro at ogsaa «Kongsemnerne» maatte kunne oversættes og gives paa tydske Theatre; Stykkets Indhold passer mærkværdigt paa de nyere tydske Forholde, Landsdelenes Samling under et Overhoved, o. s. v –, og var jeg først kjendt her, saa nærer jeg ikke Tvivl om at jeg skulde formaa Leipzigs nuværende Theaterdirektør, Heinrich Laube, till at gjøre Begyndelsen. Dog dette sidste er Fremtidsplaner. For Øjeblikket beder jeg om Deres Svar angaaende Biografien, og beder Dem tillige om at bevare mig i samme venlige Erindring, hvormed jeg stedse skal omfatte Dem. Deres ærbødige og hengivne Henrik Ibsen. Dresden, 16de Maj 1869. – Kjære Ven! Næsten lige siden min Ankomst hertill, i Begyndelsen af Oktober f. A., har det været min Agt at skrive Dig till, og nu, da eders Theaterferier staar for Døren, vil jeg ikke oppsætte det længere. Du maa være forvisset om at jeg under min lange Udenlandsrejse med Interesse har fulgt Theateranliggenderne hjemme og ligesaa alt, hvad dermed staar i Forbindelse. Norske og danske Blade holder jeg, og jeg har saaledes stadigt kunnet følge med hvad der passerer. Men en Ting har forundret mig, nemlig at I Skuespillere intet gjør for at komme ud og se jer omkring i Verden. Jeg kan tale af Erfaring; jeg ved, hvilken Udvikling der ligger i en Rejse. Især har det skaaret mig i Hjertet at ikke Du, med din Begavelse, skal komme ud. Du maa og Du skal gjøre noget i den Henseende. Hør nu mit Raad! Du maa se at komme her till Dresden i Sommer; Theatret spiller hele Tiden og her er udmærkede Kunstnere. At rejse med Familje er for dyrt till at jeg tror Du bør tænke derpaa; men rejser Du alene, saa vil Du i et og alt kunne hjælpe Dig med omtrent 120 Spd og oppholde Dig her mindst 2 Maaneder. Sig Theaterbestyrelsen at den skal give dig en Extrabenefice i dette Øjemed; sig den, at det er Theatret som høster Fordelen deraf og at det er uforsvarligt om den ikke hjælper Dig afsted. Skulde Theaterbestyrelsen mod Formodning være blind og forstokket, saa gaa till Ths: Heftye og andre brave Mænd og forlang Rejsepenge, gjør dem ansvarlige for alle de uudviklede Muligheder, som ligger i Dig og som en Rejse vilde kunne bringe till Modning. Sig dem, at en Skuespiller maa ud og se den store bølgende Verden; Kristiania er ikke nok. Jeg har den faste Tro at naar Du for Alvor vil, saa er Sagen grej at ordne, og jeg mener at Du handler som en Skabhals mod Dig selv, om Du ikke ser at komme afsted. Det er ikke Theaterforestillinger alene, som Du skal se udenlands; ja, om Du ikke saa en eneste, saa vilde Du dog komme friskere og klarere og modnere tillbage; det er umuligt at man hjemme helt og holdent kan blive till alt det, hvortill man bærer Betingelserne i sig. Hertill kommer, mellem os sagt, at jeg mener Du engang, foruden Skuespillerstillingen, maa komme till at beklæde en anden Stilling ved Theatret og en Rejse vilde ogsaa i saa Henseende være Dig till stort Gavn. Gid jeg var Dig nærmere og kunde ruske Dig till en fast Beslutning! Skriv mig nu snart till; jeg flytter maaske udenfor Byen till Sommeren, men ganske i Nærheden. Jeg fører et behageligt og sorgfrit Liv og har i Vinter skrevet et nyt Lystspil i 5 Akter, hvilket vil blive indleveret till Theatrene; «Brand» er oversatt paa Tydsk og udkommer till Høsten. Ja, som sagt, det skulde hjerteligt glæde mig om vi mødtes i Sommer; Dresden er et billigt Levested og i alle Henseender at foretrække for Berlin. Du vil maaske finde mig meget forandret, men ikke i mit Venskab. Hils din ærede Frue fra mig og lad mig høre fra Dig med det første. Indtill 8de Juni er min Adresse: «An der Frauenkirche, No 6, 1ten Stock». Vær diplomatisk; indvi ikke flere i Planen, end nødvendigt, – at sige, hvis Du indgaar paa den. Men under alle Omstændigheder, – skriv! venskabeligst Henrik Ibsen. Dresden, 28de Maj 1869. – Hej, carissimo! Ja, jeg haaber at Du, tilltrods for Professorater og alle andre Værdigheder, tillader mig at bruge den gamle romerske Tilltale! Saa er Du da altsaa nu Professor! Kjære Ven, modtag min hjerteligste Lykkønskning! Jeg forudsætter som givet at det ikke er en blot og bar Hæderstitel, men at der følger en klækkelig Aflønning med. Konservator ved Nationalmusæet er Du jo tillige, og er saaledes forhaabentlig for lange Tider havnet i Stokholm. Fortæll mig udførligt om alt dette. Naar jeg ikke besvarede dit venlige Brev fra ihøst, saa skede det af to Grunde; først fordi jeg betænkte mig med Hensyn till «Kongs-Emnerne», og dernæst fordi jeg er en Skabhals i Brevskrivervejen. Jeg har ivinter skrevet et nyt dramatisk Arbejde, et Lystspil i 5 Akter, betitlet «De unges Forbund», hvilket nu er under Trykken og som jeg ønskede at indlevere før «Kongs-Emnerne»; om en Maaneds Tid sender jeg Dig det og beder Dig tage Dig af det paa bedste Maade. Jeg antager ikke at jeg har taget Fejl naar jeg i sin Tid har troet at gjenkjende Din velvillige Pen i svenske Anmeldelser af «Brand» og «Peer Gynt». Herfor, som for saa meget andet, haaber jeg i en ikke altfor fjern Fremtid at kunne takke Dig personligt. Naar jeg idag omsider efter Pligt og Skyldighed tillskriver Dig, saa er det fordi jeg har en speciel Anledning. Jeg vil nemlig forsøge at trække en Venskabsvexel paa Dig. Sagen er denne: En tydsk Literat, P. F. Siebold i Cassel, har oversatt «Brand» og skal till Høsten udgive Bogen i Leipzig. Han eller hans Forlægger, eller begge i Forening, mener imidlertid at Publikum i Forvejen skal præpareres, og agter derfor snarest muligt i et tydsk Tidsskrift, rimeligvis «Illustr: Zeitung» at meddele mit Portræt med en kortfattet Biografi der skulde orientere med Hensyn till min Stilling i den skandinaviske Literatur, mine personlige Forholde o. s. v. Man har henvendt sig till mig om Opplysninger; men hertill kan jeg ikke bekvemme mig og Herr Siebold er naturligvis ikke selv tillstrækkelig hjemme i Emnet. At Sagen er af Interesse for mig kan Du vide. Derfor er det at jeg tyer till Dig, som min gamle Ven. Kjære, skriv noget sammen, som passer for Tydskerne; skriv det saa velvilligt, som din Samvittighed tillader; nogen Digtermisère gjør ikke Lykke længere, fortæll heller at Regjering og Storthing har sat mig paa Gage, at jeg rejser, oppholder mig «in dem grossen Vaterlande» o. s. v. – Er det for stærkt at bede Dig om alt dette? Eller vil Du hjælpe mig? Gjør Du det, saa gjør det kortfattet, og send det enten till mig eller till Herr «P. F. Siebold in Cassel», vidre Adresse behøves ikke; han vil da oversætte det paa Tydsk. Jeg ved ingen bedre end Dig at henvende mig till; derfor plager jeg Dig. Svar mig ialfald. Fra 8de Juni er min Adresse «Königsbrückerstrasse, No 33, 1te Etage.» Om min Rejse, siden vi skiltes, vilde det blive for vidtløftigt at skrive; jeg lever et behageligt og sorgfrit Liv og agter till Høsten at give mig i Kast med «Julian». Din ærede Frue og din lille Pige bedes venligst hilset fra os. Jeg har den Plan till næste Aar at rejse till Stokholm; herom mere en anden Gang. Af Aviserne har jeg seet at Du skulde holde Forelæsninger i Götheborg; hvor Du for Øjeblikket befinder Dig ved jeg ikke og sender derfor dette Brev gjennem Hegel. Naar kommer dog det næste Bind af Din norske Literaturhistorie; for det udkomne Bind kan jeg ikke noksom takke Dig; det har voldt os en stor Glæde og jeg tør sige at det er den eneste Bog, som jeg, næst Holbergs Komedier aldrig blir kjed af at læse; min Kone kan den omtrent udenad; ja, den Bog har Du isandhed Ære af! Kjære Ven, hermed vil jeg for idag slutte; kan Du i det ovennævnte Anliggende hjælpe mig, saa ved jeg at Du gjør det. Lev hjertelig vel og hils alle fælles Venner fra din hengivne Henrik Ibsen. Dresden, 29de Maj 1869. – Kjære Svoger! Modtagelsen af Deres Brev af 4de April med indlagt Vexel erkjendes herved; min Gage for indeværende Kvartal haaber jeg De godhedsfuldt sender mig naar Tiden kommer. Fra 8de Juni er min Adresse: «Königsbrücker-Strasse, No 33, 1te Etage.» Mit Abonnement paa «Morgenbladet» er ude med Maj Maaned; tør jeg bede Dem om at fornye samme for ½ Aar saa betimeligt at ingen Standsning i Forsendelsen sker, samt tillige anmelde den nye Adresse, hvorunder Bladet efter 8de Juni vil finde mig. Nu stunder jo Storthinget mod Enden. Vi haaber da snart at faa høre hvad Beslutning De fatter for Sommeren. – Lev vel saalænge! Deres hengivne Henrik Ibsen. Dresden, 29de Maj 1869. – Herr Kunsthandler Torkilsen Kjøbenhavn. Det gjør mig meget ondt at maatte meddele Dem at jeg ikke, trods den bedste Vilje, ser mig istand till iaar at levere noget Bidrag till Deres Kalender. Da jeg gav Dem mit Løfte, skede det under den sikre Forudsætning at jeg vilde kunne have Frist indtill udover Høsten. Jeg sidder for Øjeblikket saaledes opptagen af forskjellige literære Anliggender at der ikke i de nærmeste Uger vil kunne være Tale om den fornødne Sindsro, som Udformningen af et Digt kræver. Jeg beder Dem derfor for dennegang at henvende Dem till en Anden, hvilket jo i Kjøbenhavn ikke vil kunne falde vanskeligt. ærbødigst Henrik Ibsen. Dresden, 31te Maj 1869. – Højstærede Herr Siebold! Naar jeg ikke tidligere har besvaret Deres venlige Tillbud om at sende mig Deres Oversættelse af «Brand» till Gjennemlæsning, saa beroer dette paa en Forglemmelse fra min Side. Det vil naturligvis være mig en Glæde at modtage Manuscriptet naarsomhelst De maatte behage at sende mig samme. Fra 8de Juni er min Adresse hersteds: «Königsbrückerstrasse, No 33, 1te Etage.» Udkastet till den biografiske Skizze kan jeg ikke selv paatage mig at levere; men jeg har lagt den Sag i de bedste Hænder idet jeg derom har tillskrevet min Ven og Landsmand, Professor L. Dietrichson i Stokholm, en Mand, der bedre end nogen anden kjender vore Literaturforholde og som upaatvivlelig snart vil sende os det fornødne i denne Henseende. For al Deres velvillige Iver i disse Anliggender takker jeg Dem hjerteligst. Jeg skal paa min Side gjøre hvad jeg formaaer. Troer De at en Anbefaling skulde være ønskelig ligeover for Herr Weber i Leipzig eller ligeoverfor Deres eventuelle Forlægger, saa skulde jeg sørge for at erholde en saadan fra den her boende berømte Literaturhistoriker Hofrath Grässe samt fra den preussiske General v. Schweinitz, der har rejst i Norge, og som med den mest levende Interesse omfatter alt hvad der er norsk; han boer her i Dresden og har gjentagende Gange tillbudt mig at være till Tjeneste i alt hvad han formaaer. Dette Brev vil forhaabentlig træffe Dem i Cassel. I Forventning om snart at modtage Manuscriptet tegner jeg mig Deres hengivne og forbundne Henrik Ibsen. Dresden, 10de Juni 1869. – Kjære Herr Cancelliraad Hegel! Grunden till at jeg først nu besvarer Deres venlige Brev af 21de f. M., er den at jeg i disse Dage har ligget i Flyttning. Jeg er nu rykket ind i min nye Sommerbolig, og er min Adresse herefter: Königsbrücker-Strasse, No 33, 1te Etage. Brevene till de tre Theaterdirektioner skal jeg i betimelig Tid sende Dem. Hvis Stykket antages i Kjøbenhavn, saa kan det naturligvis ikke nytte at vente paa Oppførelsen dersteds; det er en Selvfølge at Bogen maa i Handelen till Høsten, og at Arbejdet, som Følge heraf, ved Theatret honoreres efter en lavere Skala er noget, som jeg har været forberedt paa. Turde jeg bede Dem sige Herr Licent: H. Scharling at jeg fortiden intet har, der kan være brugeligt for Dansk Tidsskrift; skulde jeg faa noget, skal det være mig en Glæde at sende det till ham. – Af den norske Bestyrelse for Studentermødet har jeg været anmodet om at skrive en Velkomstsang, hvilket jeg imidlertid har afslaaet. – Nu skal jeg da endelig ifærd med det store og længe paatænkte Arbejde: «Kejser Julian»; jeg føler at det nu er voxet frem i tillstrækkelig Klarhed og naar jeg først begynder, vil det gaa strygende. Tør jeg i den Anledning bede Dem bevise mig en stor Tjeneste; i Foraaret 1866 stod der i «Fædrelandet» en fortræffelig Afhandling i 3 Afsnit af Listow, som giver en sammentrængt Udsigt over Julians Liv. Var det Dem paa nogen Maade muligt at skaffe mig denne, saa vilde jeg være Dem overordentlig taknemlig. – Endnu et; jeg ser at G. Brandes har faaet et Rejsestipendium. Ved De tillfældigvis hvor han rejser hen? Det skulde være mig meget kjært at træffe ham, og hvis han gaar till Tyskland, gjorde jeg gjerne i det Øjemed en Afstikker. Og saa till syvende og sidst! Vil De godhedsfuldt endnu forstrække mig med 100 Rdlr. dansk enten i Vexel eller i preussiske Penge? Flyttningen har paaført mig adskillige forskudsvise Udtællinger, ellers skulde jeg ikke have anmodet herom. Dagbladet er, tilltrods for den forandrede Adresse, regelmæssigt kommet mig ihænde. Deres stedse hengivne Henrik Ibsen. Dresden, 15de Juni 1869. Kjære Herr Cancelliraad Hegel! Forbindtligst Takk for de tillsendte 75 Thaler pr: saavelsom for Numrene af Fædrelandet! Indlagt følger min Skrivelse till det kgl: Theater; om et Par Dage eller kanske imorgen sender jeg Dem de to øvrige till godhedsfuld Besørgelse. Min Biografi kommer med det første i den Stokholmske «Ny illustr: Tidning», ligesaa i en tydsk Tidende paa Foranstaltning af Oversætteren af «Brand». «Kejser Julian» sysselsætter alle mine Tanker; jeg tror der kan formes noget stort ud af det Stof. Deres ærbødigst hengivne Henrik Ibsen. Dresden, 15de Juni 1869. – Herved giver jeg mig den Ære at indlevere till det kgl: Theater mit nye Lystspil «De unges Forbund» med ærbødigst Forespørgsel om hvorvidt samme kan blive antaget till Oppførelse. Sproget vil formentlig ingen Hindring lægge i Vejen. Hist og her forekommer vistnok specifict norske Vendinger; men jeg er villig till heri at lade rette hvad man maatte finde nødvendigt eller ønskeligt. Ihvorvel Handlingen foregaar i Norge, formenes dog saavel Charakterer som Situationer at passe ogsaa for Danmarks Vedkommende. Stykket vil komme i Boghandelen till Efteraaret og rimeligvis samtidigt dermed blive oppført i Christiania. Jeg er derfor forberedt paa at mit Arbejde, for det Tillfælde at det af det kgl: Theater antages, kun bliver honoreret efter den lavere Maalestok, som under saadanne Omstændigheder er den gjældende. Honoraret er mig overhovedet ikke det væsentlige; men det er mig af overordentlig stor Vigtighed ogsaa fra Scenen at vinde hos det danske Publikum den Gunst, som jeg i Læseverdenen glæder mig over at besidde, en Gunst, som jeg ved nærværende Lystspil ikke frygter for at forspilde. Det Svar, som jeg tillader mig i sin Tid at forvente, bedes afgivet till Herr Cancelliraad Hegel i Kjøbenhavn. ærbødigst Henrik Ibsen. Till Højvelbaarne Herr Etatsraad Linde, R: af D:, Chef for det kongelige Theater i Kjøbenhavn. Dresden, 15de Juni 1869. – Højstærede Herr Siebold! Deres venlige Skrivelse saavelsom Manuscriptet har jeg havt den Fornøjelse at modtage. Gjennemlæsningen skal jeg tillendebringe saa hurtigt som muligt. Deres Haandskrift falder mig noget vanskelig; men jeg haaber at det nok vil gaa. Et Expl: af Originalen har jeg. Hvis Professor Dietrichson ikke allerede har sendt Dem det omskrevne biografiske Udkast, saa vil De rimeligvis om kort Tid erholde det; han har tillskrevet mig at han netopp samtidigt er bleven anmodet om at levere min Biografi i den svenske «Ny illustr: Tidning», og at han skal gjøre sit bedste. I næste Uge skal jeg tillade mig udførligere at tillskrive Dem. Mange Steder i Deres Oversættelse forekommer mig forbausende heldigt gjengivne; et Par Repliker, som jeg ved Gjennembladningen har bemærket, tror jeg muligens kunde vinde ved at koncentreres; men hvorvidt dette i Tydsk er muligt, derom tør jeg naturligvis ligeover for Dem ikke have nogen Mening. Jeg ønsker at De maa befinde Dem nogenlunde vel i Deres midlertidige Ungkarlstand; det var ikke umuligt at jeg engang i Sommerens Løb tog mig den Frihed at hilse paa Dem i Cassel. Deres hengivne og forbundne Henrik Ibsen. Dresden, 16de Juni 1869. – Kjære Herr Cancelliraad Hegel! Indlagt følger min Skrivelse till Kristiania Theater. Till Stokholms Theaterdirektion skriver jeg ikke direkte men giver Herr Dietrichson en Fuldmagt till at handle paa mine Vegne. Jeg beder derfor at det for Stokholm bestemte Exemplar maa blive ham tillstillet; Resten skal jeg besørge herfra. Med Bjørnsons «Folkeblad» ser jeg det har taget en bedrøvelig Vending; men jeg kan ikke komme bort fra den Tanke at det igrunden er bedst for ham ganske at henvises till sin Digtervirksomhed. Morgenbladets Artikel, som De vel har set, er ondskabsfuld og overstrømmende af Had; men uden Skyld er Bjørnson ikke. – Min Svigermoders Pensionstillægg er af Storthinget nægtet; nu vil jeg dog haabe at hun drager till Kjøbenhavn igjen; det vilde i alle Henseender være det ene rigtige. Till Kristiania skulde hun aldrig være rejst; dersteds duer det ikke for en Forfatter at leve medmindre han forstaar koldt at vise alle Partier tillbage og indtage et Standpunkt for sig selv; men dette gjør hun ikke. Jeg er, for mit eget Vedkommende, glad og lykkelig over at jeg kan holde mig udenfor alt dette krydsende og intrigerende Uvæsen som drives deroppe og som altid er uadskilleligt fra smaa og smaalige Forholde. Lev hjertelig vel og vær paa det varmeste hilset fra Deres ærbødigst hengivne Henrik Ibsen. Dresden den 17de Juni 1869. – Kjære og højstærede Herr Etatsraad Bravo! Deres meget ærede Skrivelse af 12te dennes modtog jeg igaar, og naar jeg till Dato ikke har besvaret Deres venlige Brev af 18de Januar, saa kan jeg desværre kun anføre till min Undskyldning at jeg lige indtill disse sidste Dage har været beskjæftiget med et stort nyt literært Arbejde, som netopp nu er færdigt fra Pressen. – Min Gjæld till Hjælpekassen vil jeg gjerne afgjøre, og den er jo ikke større end at jeg naarsomhelst kan betale den. Men jeg har i Kristiania ingen Kommissionær, som kan besørge slige Sager; som De ved modtager jeg min Gage fra Regjeringen. Jeg beder Dem derfor at maatte afgjøre Sagen paa den Maade, som jeg allerede tidligere har foreslaaet Dem, nemlig saaledes at jeg i Kristiania lader betale Portoen for Morgenbladet; derved sparer ogsaa De Dem den Ulejlighed at maatte kjøbe Vexel i Rom og sende deropp. Jeg giver Dem herved mit ufravigelige Æresord paa at Portoen af mig skal blive indbetalt i rette Tid. Kjære Herr Etatsraad, vis mig den Tjeneste at tillade at Sagen ordnes paa denne Maade! Et Par Ord fra Dem vil i saa Henseende være mig tillstrækkelige. – Det gjør mig meget ondt at erfare at De er upasselig; men Vand og frisk Luft vil vel bringe alting i Orden igjen. Det kjære Rom glemmer jeg aldrig. Om kortere eller længere Tid kommer jeg derned igjen. For Øjeblikket har jeg taget fast Bolig her; min Søn er satt ind i et Institut, hvor han gjør særdeles god Fremgang. Vi lever i alle Henseender behageligt og billigt, modtager Besøg af gjennemrejsende Landsmænd og – længes efter Italien! Hils alle romerske Venner! Dem selv sender vi tusinde gode Ønsker om Sundhed og et behageligt Sommeropphold. Till Høsten vil De vende stærk og ungdomskraftig tillbage till Hovedstaden, og, som før, styre den lille skandinaviske Republik dernede. – Till Herr Mourier skriver jeg imorgen, og hermed tegner jeg mig Deres ærbødigst hengivne og forbundne Henrik Ibsen. Herr Kandidat Bomhoff! Hvis Deres Tid og Forrettninger tillader Dem det, saa gjør De os maaske den Fornøjelse at besøge os imorgen Aften? Dresden 17 & sol;6. 69. Deres Henrik Ibsen. Dresden den 19de Juni 1869. – Carissimo! Hjertelig Takk for dit venlige Brev, og ligesaa paa Forhaand for al din biografiske Møje! Den forlangte Afbildning af min Snude medfølger. Jeg ved ikke om Du gjenkjender mig fra min skjæggede Periode. Man paastaar her, og jeg tror det selv, at Billedet er godt truffet. Forhaabentlig har Du nu modtaget et Exemplar af «De unges Forbund», som jeg herved giver Dig Hals og Haand over og beder Dig tage Dig af paa bedste Maade. Honorar kan jeg jo ikke gjøre Regning paa; derpaa er jeg forberedt; og det er mig jo heldigvis heller ikke det vigtigste. Som Du ser, er Stykket et jævnt Lystspil, intet andet. Maaske vil nogle i Norge sige at jeg har skildret bestemte Personer og Forholde. Dette er imidlertid urigtigt; jeg har derimod benyttet Model, og det er nødvendigt ligesaavel for Lystspilforfatteren, som for Maleren og Billedhuggeren. Jeg synes at Stykket maa kunne passe i Sverig ogsaa, det vil sige, i Virkeligheden; hvorvidt det ogsaa passer for Scenen dersteds, det maa Du afgjøre. Det er ialfald lett spillet, kræver intet Udstyr, blot et Honorar till Oversætteren, – og derfor, kjære gamle Ven, tag Dig af al Magt af Sagen og faa Stykket oppført. Lykkes dette, saa tænker jeg at komme opp till Stokholm; men dermed har det jo Tid endnu. Lad mig høre fra Dig, saasnart Du kan. Sig mig din Mening om Stykket. I Boghandelen kommer det ikke før till Høsten. En hjertelig Hilsen fra os till eder alle! Lev dermed vel saalænge; naar man har saa meget af alle Slags at meddele hinanden, som vi, kan der ikke blive Tale om lange Breve; det faar altsammen ligge till vi træffes. Din hengivne Ven Henrik Ibsen. Hils H. Wieselgren; (nu er han jo i Norge); – alle andre Venner og Bekjendte ligesaa! Dresden den 26de Juni 1869. – Kjære Herr Brandes! Det har været mig en stor Sindslettelse at modtage Deres venlige Linjer; thi jeg har med Rette maattet frygte for at De fandt mig meget utakknemmelig naar jeg ikke havde et Ord till Dem efterat De havde belyst min Virksomhed saaledes, som ingen anden har gjort det. Utakknemmelig er jeg dog visselig ikke. Det magtpaaliggende er jo ikke at blive «ubetinget forherliget», men at blive forstaaet. Naar jeg imidlertid ikke har tillskrevet Dem, saa er det fordi mit Svar i Tanken svulmede opp till et helt stort Stykke Æsthetik, og da jeg fandt at denne maatte begynde med Spørgsmaalet: hvad er Poesi?, saa vil De indrømme at Brevet turde blive temmelig vidtløftigt og at Themaet passeligst lod sig behandle under et personligt Sammenstød. «Brand» er bleven mistydet; ialfald ligeover for min Intention; (hvortill De rigtignok kan svare at Intentionen ikke kommer Kritiken ved). Mistydningen har aabenbart sin Rod i at Brand er Prest og at Problemet er lagt i det religiøse. Men begge disse Omstændigheder er ganske uvæsentlige. Jeg skulde været Mand for at gjøre den samme Syllogismus lige saa godt om en Billedhugger eller en Politiker, som om en Prest. Jeg kunde faaet den samme Frigjørelse for Stemningen, der drev mig till at producere, om jeg, istedetfor Brand, havde behandlet f: Ex: Galilæi, (med den Forandring at han naturligvis maatte holde sig stiv og ikke indrømme at Jorden stod stille;) ja, hvem ved, – var jeg født et hundrede Aar senere, saa kunde jeg maaske ligesaa gjerne behandlet Dem selv og Deres Kamp mod Rasmus Nielsens Akkordfilosofi. I det hele taget er der mere maskeret Objektivitet i «Brand», end man hidindtill er kommen undervejr med, og det gjør jeg mig, qva Poet, till af. – I mit nye Lystspil vil De finde den jævne Dagligdagshed, ingen stærke Sjælsbevægelser, ingen dybe Stemninger og fremfor alt ingen isolerede Tanker. Hvad De med fuld Rett har bebrejdet mig angaaende de uforarbejdede Forfatterrepliker i «Kongs-Emnerne», har gjort sin Virkning. Deres Afhandling, – og heri maa De tage den bedste Takk, jeg formaar at yde Dem, – har været det samme for mig, som Mons Wingaards Krønike var for Jakob v. Thybo; jeg har læst den 16 Gange og 16 Gange till og haaber at skulle føre mig den till Nytte «udi adskillige Krige». Men nu er jeg meget spændt paa at høre hvad De vil sige om dette mit nye Arbejde. Det er skrevet i Prosa og, som Følge heraf, med en stærk realistisk Farvning. Formen har jeg behandlet med Omhu, og har blandt andet gjort det Kunststykke at hjælpe mig uden en eneste Monolog, ja, uden en eneste «afsides» Replik. Dog, alt dette beviser naturligvis ingenting; og derfor beder jeg Dem indstændigt: faar De en ledig Stund, saa vis mig den Venlighed at læse det og lade mig høre hvad De dømmer derom; hvorledes Deres Dom end falder ud, saa gjør De en god Gjerning mod mig her i min Menneskeforladthed, ved at udtale Dem. Bogen kommer ikke i Handelen før till Høsten, og det er længe at vente. – Et Par af vore fælles Venner beder jeg Dem hilse, nemlig Jonas Collin og Julius Lange; den sidste modtog neppe noget særdeles godt Indtrykk af mig fra Samværet i Rom; men jeg var dengang i Stemning som et Rovdyr og havde diverse Grunde dertill. – Jeg beklager for min egen Skyld at vi rimeligvis ikke mødes paa Deres forestaaende Rejse; men for Deres Skyld glæder jeg mig inderligt eftersom Touren gaar mod Syden; det er en usigelig stor Lykke at drage did for første Gang. Og hermed hjertelig Takk baade for Deres Brev og for det meget andet. Deres hengivne Henrik Ibsen. P. S. Goldschmidt kjender De jo personligt. Er han for Tiden i Kbhvn saa bedes ogsaa han paa det hjerteligste hilset fra mig. Dresden den 6te Juli 1869. Kjære Svoger! Saavidt jeg erindrer anmodede jeg Dem i mit sidste Brev om, naar Tiden kom, at sende mig min Gage for 2det Kvartal d. A. Skulde jeg imidlertid have glemt det, saa fremsættes herved Anmodningen med Tillføjende at jeg tillige ønsker udtaget af Banken og tillsendt 100 Sp – altsaa ialt 200 Sp; jeg kommer nemlig i denne Maaned till at rejse till Stokholm og det ansøgte Stipendium, som jeg haaber at faa, har jeg endnu ikke hørt noget om; jeg maa derfor gjøre Udlægget saalænge. Det vilde være mig meget kjært at faa Pengene med omgaaende Post. Mit nye Stykke er indleveret till alle tre Hovedstadstheatre; jeg haaber det kommer till Oppførelse ivinter. Chefen for det stokholmske Theater, Hofmarschal Edholm oppsøgte mig paa Gjennemrejse hersteds; desværre traf jeg ham ikke; men alt er i bedste Gang. Forøvrigt lever vi alle vel. Orla Lehman og Etatsraad Krieger har besøgt os, og jeg har allerede Planen till et nyt Arbejde færdig. Med mange Hilsener og i Haab om snart at høre fra Dem, tegner jeg mig Deres hengivne Henrik Ibsen. Dresden, 15de Juli 1869. Kjære Herr Brandes! Hvad De fortæller mig om Bjørnson har ikke overrasket mig; for ham existerer der kun to Slags Mennesker: de, som han kan drage Nytte af, og de, som kan være generende for ham. Og forøvrigt, saa god en Psycholog B. kan være ligeover for sine egne digtede Skikkelser, saa daarligt kalkulerer han, naar det gjælder virkelige Individer. Jeg begynder at ane at jeg maaske ikke burde anmodet Dem om at læse mit nye Lystspil. Ved nærmere at tænke over, tror jeg at hvad der i Digtningen egentlig interesserer Dem, er de Tragedier eller Komedier, der spilles i den enkelte Persons Indre, og at De lidet eller intet bryder Dem om Virkelighedens faktiske Forholde, de være nu politiske eller hvadsomhelst. I saa Fald kan De ligeoverfor mit Stykke spørge: hvad er Hekuba for mig? Men nu har jeg denne Gang ikke villet give noget andet, end hvad Arbejdet indeholder, og derefter maa det jo dog dømmes. De er desuden selv ikke ganske uden Ansvar; thi De har paa en viss Maade ægget mig ind paa Rettningen gjennem en Ytring i Deres æsthetiske Skrifter. Herom mere mundtligt. Det er en Misforstaaelse at jeg skulde have troet at De ikke ynder de stærke Sjælsbevægelser eller de dybe Stemninger; jeg vilde tvertimod have Dem advaret mod at vente, hvad De ikke vilde finde. Angaaende de visse Partier af «Peer Gynt» kan jeg ikke være enig med Dem; jeg bøjer mig naturligvis for Skjønhedens Love; men dens Vedtægter bryder jeg mig ikke om. De nævner Michel Angelo; efter min Mening har ingen syndet mere mod Skjønheds-Vedtægterne end netopp han; men alt, hvad han har skabt, er skjønt alligevel; thi det er karakterfuldt. Rafaels Kunst har egentlig aldrig varmet mig; hans Skikkelser hører hjemme før Syndefaldet; og overhovedet, Sydboen har en anden Æsthetik end vi; han vil det formelt skjønne; for os kan selv det formelt uskjønne være skjønt i Kraft af den iboende Sandhed. – Men herom kan det ikke nytte at stride med Blæk og Pen; vi maa mødes. Hvad jeg ytrede om «Brand» maa jeg fastholde. At Bogen kan have givet Pietismen noget at hælde sig till, vil De dog ikke lægge mig till Last. De kunde ligesaa gjerne bebrejde Luther, at han indførte Spidsborgeriet i Verden; dette laa jo dog ikke i hans Hensigt og han faar derfor være angerløs. Men under alle Omstændigheder Takk for Deres Brev og till alle Tider Takk for at De har mødt mig i Venskab; det er en stor Velsignelse at have fundet en hel Personlighed. Paa Tirsdag rejser jeg till Stokholm, og naar jeg udover Efteraaret vender tillbage hertill, hvor min Familje imidlertid forbliver, saa lægger jeg sandsynligvis Vejen over Kjøbenhavn for at tale med Dem, ikke alene om alt det literære, hvorom vi er uenige men ogsaa om meget af det menneskelige, hvori jeg dog tror at vi staar hinanden en hel Del nærmere. Deres hengivne Henrik Ibsen. Ved Lejlighed en hjertelig Hilsen till Cancelliraad Hegel. Dresden den 18de Juli 1869. Kjære Svoger! Med forbindtligst Takk erkjender jeg Modtagelsen af Deres to Breve af 3die og 13de dennes med deri indeholdte Vexler paa resp: 141 og 150 Thaler. Naar Tiden kommer, haaber jeg De er saa god at sende Susanna min Gage for 3die Kvartal i Vexel lydende paa hendes Navn for at Udbetalingen ingen Vanskeligheder skal volde. Haabet om at se Dem hernede isommer havde vi allerede oppgivet forinden vi modtog Deres definitive Afgjørelse. Vi betragter Sagen imidlertid blot som udsatt till et belejligere Tidspunkt. Tirsdag Morgen rejser jeg herfra. Susannas Adresse bliver uforandret den samme. At underrette Morgenbladets Expedition herom er vel ufornødent? Forøvrigt alt vel. Mange Hilsener gjennem Deres hengivne Henrik Ibsen. Dresden den 19de Juli 1869. Kjære Herr Cancelliraad Hegel! Med et Par Ord vil jeg dog tillmelde Dem at jeg imorgen afrejser paa et kort Besøg till Stokholm. Min Familje blir her og hertill vender jeg antagelig om et Par Maaneder tillbage. Jeg har faaet et Stipendium paa 300 Sp. for at berejse Sverig; men det benytter jeg først senere. Denne Gang gjælder det kun at deltage i den ortografiske Comite, hvorfor jeg meget interesserer mig, og hvortill jeg er indbuden. I Christiania har man med Graadighed antaget mit nye Lystspil paa de oppstillede Betingelser. I Stokholm haaber jeg ogsaa at det bliver givet; thi den derværende Theaterchef, Hofmarchal Edholm, har her paa en Gjennemrejse været hos mig, desværre uden at træffe mig. Hvad derimod Kjøbenhavn angaar, saa frygter jeg at visse Personer der vil gjøre Vanskeligheder. Nu, vi faar at se. Antages Stykket, saa lægger jeg paa Tillbagerejsen Vejen over Kbhvn: og haaber da at have den Glæde personligt at træffe Dem. Fra Stokholm tillskriver jeg Dem, og oppgiver Dem min Adresse dersteds. Indtill da de hjerteligste Hilsener fra Deres stedse hengivne Henrik Ibsen. Fuldmagt. Herved bemyndiges Herr kgl: Fuldmægtig, Cand: jur: Johan Herman Thoresen till for mig at hæve det mig ved kgl: Resolution af 3die Juli d. A. tillstaaede Rejsestipendium stort 300 Spdlr Stockholm den 1ste August 1869 Henrik Ibsen. Stockholm den 2den August 1869. Kjære Svoger! Tør jeg bede Dem vise mig den Godhed at hæve mit Rejsestipendium, deraf indsætte de 200 Spd. till mine øvrige Penge i Banken og sende mig 100 Spd i Vexel hertill. Jeg lever her i en uopphørlig Række af Festligheder, saaledes at jeg endnu ikke en eneste Dag har været uden Indbydelse till Middager m. m; det er ikke godt i Længden; men nu da Formælingstiden er forbi, saa haaber jeg paa en roligere Periode. Jeg husker ikke om jeg i Afrejsens Øjeblik sendte Dem en Erkjendelse for Modtagelsen af den sidste Vexel i Dresden; hvis ikke, saa sker det her. Sprogkongressen har nu sluttet sin Virksomhed, og Daa og Løkke ere afrejste herfra; jeg haaber at den første bringer en Hilsen fra mig. Over till Norge kommer jeg neppe dennegang, skjønt man fra flere Sider har anmodet mig derom. – Min Adresse er: «Herkulesgatan, No 5.» L. Dietrichson beder mig hilse Dem; han er nu Professor m. m. m, og baade afholdt og respekteret her; ligetill Formælingen var han den unge Prinsesses Lærer i Dansk (Literatur og Sprog.). Lev vel for dennegang. Mange Hilsener. Deres hengivne Henrik Ibsen. Stockholm, 22de Septbr: 1869. – Kjære Herr Cancelliraad Hegel! Min forbindtligste Takk for de fremsendte Skrivelser fra Theaterdirektionen i Kjøbenhavn! I Christiania vil Stykket komme till Oppførelse i Midten af Oktober og her i Stockholm vil det blive givet i Løbet af November. Bogen kan for mit Vedkommende gjerne bringes i Handelen naarsomhelst. Jeg haaber at De formaar G: Brandes till at anmelde den, selv om han paa den Tid skulde være fraværende; der er ingen, der kan gjøre det som han, og jeg føler at han er mig en virkelig Ven. Muligens kommer jeg om nogen Tid till Kjøbenhavn; men muligens rejser jeg ogsaa direkte herfra till – Egypten; jeg ved det endnu ikke bestemt, et Brev, som jeg venter, vil afgjøre det. Jeg haaber at P: Hansen har bragt Dem en Hilsen fra mig? Mit Opphold i Sverig har været og er fremdeles som en eneste stor Festlighed; fra alle Kanter møder jeg en Forekommenhed og en Velvilje, som ikke kan beskrives. Herr M: Hammerichs Forsøg paa ved Taushed at lyve mig ud af den norske Literatur, har ikke frugtet; jeg er godt kjendt her og vil forhaabentlig herefter blive det end mere. Jeg skulde for længe siden have tillskrevet Dem, men har oppsatt det fra Dag till Dag. Planer till nye Arbejder har jeg nok af; men for at tage fatt maa jeg tillbage i min Ensomhed; her kan jeg ikke skrive. Nogle Ord fra Dem vil det være mig en stor Glæde at modtage; min Adresse er: «Herkulesgatan, No 5». Gjennem Herr Richard Kaufmann er jeg bleven oppfordret till at yde Bidrag till en Nytaarsgave, som paatænkes udgiven af Philipsen; herpaa indlader jeg mig imidlertid ikke. Hvorledes gaar det med V: Bergsøes Roman? Og hvorledes gaar det ham selv? Fra min Svigermoder har jeg ikke hørt paa lang Tid. Har hun noget nyt under Arbejde? Rygtet har sagt at hun skulde tænke paa at komme hid i Vinter; men det tror jeg ikke i nogen Henseende vilde være tillraadeligt. Hermed for dennegang farvel! Med de hjerteligste Hilsener tegner jeg mig Deres stedse hengivne Henrik Ibsen. Stockholm den 22de Septbr 1869. Herr Richard Kaufmann! Som Svar paa Deres meget ærede Skrivelse af 18de dennes beklager jeg at maatte meddele at jeg af flere Grunde ikke ser mig istand till at yde noget Bidrag till den paatænkte Nytaarsgave. Idet jeg beder Dem modtage Forsikringen om min Paaskjønnelse af Deres smigrende Oppfordring tegner jeg mig med Højagtelse ærbødigst Henrik Ibsen. Stockholm den 24de Septbr: 1869. – Kjære Svoger! Forhaabentlig har De forstaaet mit kortfattede Telegram. Tingen er, at jeg har modtaget en speciel Indbydelse fra Vicekongen af Egypten till at være hans Gjæst under et to Maaneders Opphold i hans Land, samt overvære Suez-Kanalens Indvielse. Jeg faar alting frit, Rejsen fra Paris og tillbage igjen iberegnet. Jeg haaber at jeg ikke behøver rett mange Penge, men tør naturligvis ikke rejse tomhændet. Gjør man i vedkommende Departementer Vanskeligheder ved nu at udbetale de resterende 150 Spd af Stipendiet, saa haaber jeg at De af mine private Penge sender mig Vexelen paa de forlangte 200 Spd og derpaa, saasnart det kan ske, hæver Stipendiesummen og indsætter samme i de udtagne Penges Sted. Et Andragende vil derpaa af mig blive indgivet gaaende ud paa at faa Resolutionen ang: Stipendiets Anvendelse forandret derhen at jeg kan bruge Restbeløbet i Egypten istedetfor i Sverig. Dette vil ingen Vanskelighed have; med Kongen er jeg kommen paa en særdeles god Fod og han glæder sig over at jeg kommer derned. Min Gage for 3die Kvartal bedes sendt saasnart som muligt till Susanna i Vexel lydende paa hendes Navn. Jeg rejser herfra den 29de dennes og lægger naturligvis Vejen over Dresden, men kun for at blive der et Par Dage, da jeg allerede den 6te Oktober maa indfinde mig i Paris for at afgaa over Marseille med de øvrige Gjæster, hvoriblandt 25 tydske Lærde og en Svensk, Kapt O. v. Knorring, som beder at hilse Deres Moder. Vedlagt sender jeg Dem en Fuldmagt till Dagen efter 2den Oppførelse af mit nye Lystspil at hæve mit Honorar, hvilket bedes indsatt i Banken till det øvrige. – Ogsaa i Kbhvn, saavelsom her, er Stykket antaget paa favorable Vilkaar. Kjære Svoger! Bliv nu ikke altfor utaalmodig over de mange Kommissioner, men tillad mig nu som altid at tegne mig Deres hengivne Henrik Ibsen. Stockholm den 26de September 1869. Kjære Hedvig! Der er gaaet Maaneder siden jeg modtog dit kjærlige Brev, – og nu først svarer jeg. Men der er saa meget, som staar imellem os, imellem mig og Hjemmet; forstaa dette og tro ikke at jeg i de lange Aar og nu senest i Sommer har tiet af Ligegyldighed. Jeg kan ikke skrive Breve; jeg maa være personligt nær og give mig selv helt og holdent. Du derimod, Du kan skrive; gjør det; gjør det ofte! Jeg skal svare – med en kjærlig Hilsen ialfald, med et Budskab, som jeg haaber ikke skal bedrøve Dig. Jeg ser indad i mig selv; der har jeg min Kampplads, hvor jeg snart sejrer snart lider Nederlag. Men om alt dette lader sig intet skrive i et Brev. Forsøg ikke paa noget Omvendelsesværk. Jeg vil være sand; hvad der skal komme, det kommer nok. Vor kjære gamle Moder er altsaa død. Takk, fordi Du saa kjærlighedsfuldt har baaret Pligten for os andre. Du er visselig den bedste! Jeg flakker meget omkring i Verden. Hvem ved om jeg ikke næste Sommer kommer till Norge, og da vil jeg se det gamle Hjem, hvor jeg dog endnu hænger fast med saa mange Rødder. Hils Fader kjærligst fra mig; forklar ham, angaaende mig, hvad Du saa godt forstaar; han gjør det kanske ikke. Her i Stockholm har jeg været siden Midten af Juli; nu rejser jeg over Dresden og Paris till Egypten, hvorhen jeg, som Du maaske af Aviserne har erfaret, er indbuden af Vicekongen. I Midten af December tænker jeg igjen at være i Dresden, hvor min Kone er og hvor min lille Gut gaar i Skole; jeg har kun den ene. Indlagt sender jeg Dig mit Portræt; har Du noget Billede af Dig og dine, saa send os et igjen. Min Kone skulde jeg ønske Du kjendte; hun passer aldeles for mig og beder mig hilse. Vor Adresse i Dresden er: Königsbrücker-Strasse, No 33. Dette Brev er kort og jeg er gaaet forbi, hvad Du maaske ønskede at jeg især skulde udtale mig om. Anderledes kan det for Tiden ikke være; men tro ikke at jeg mangler den Hjærtevarme, som først og fremst maa være tillstede, hvor et sandt og stærkt Aandsliv skal trives. Dresden den 14de Decbr 1869. – Kjære Herr Cancelliraad Hegel! Endelig er jeg da kommen tillbage fra min 2 Maaneders Rejse i Egypten og skynder mig at takke for Deres venlige Brev till min Kone, saa vel som for de modtagne Bladanmeldelser, hvis Række jeg har faaet suppleret fra Norge. Den Modtagelse, «De unges Forbund» har faaet, glæder mig meget; Modstanden var jeg forberedt paa og det vilde været mig en Skuffelse om den var udebleven. Men hvad jeg ikke var forberedt paa var at Bjørnson efter Sigende har følt sig rammet af Stykket. Forholder dette sig virkelig saa? Han maa dog kunne se at det ikke er ham, men hans fordærvelige og «gjennemløjede» Partikreds, der har tjent mig till Modeller. Forresten skriver jeg ham till idag eller imorgen, og jeg haaber at Sagen, till Trods for alle Differentser forøvrigt, vil ende med en Udsoning. At allerede andet Opplag er udkommet, har oversteget min Forventning; nu er jeg blot spændt paa at erfare hvorvidt Stykket maatte vise sig at passe for Kjøbenhavns Theater. Hvis jeg tør anmode Dem om enten i Vexel eller i preussiske Penge at sende mig en Sum svarende till 200 Rdlr dansk, saa vilde jeg være Dem meget forbunden. Ligeledes vilde det være mig kjært at modtage et Par Expl: af Bogen, ligesom jeg beder Dem sende et Expl: till min Svoger i Christiania, Cand: jur: Johan Herman Thoresen, kgl: Fuldmægtig i Justitsdepartementet. Till Rejseskildringer har jeg rigeligt Stof, da jeg har holdt nøjagtig Dagbog den hele Tid. Jeg lover Dem med Bestemthed et Bidrag till Dansk Tidsskrift saasnart jeg har indfriet en tidligere Forpligtelse till Morgenbladet. G: Brandes beder jeg Dem hilse; senere tillskriver jeg ham. Der er noget baade i hans Ros og i hans Dadel, som gjør mig saa ubeskrivelig godt, og det er at jeg bliver forstaaet. Jeg gaar omkring med Planen till et nyt alvorligt Nutidsdrama i tre Akter; rimeligvis tager jeg fatt i den nærmeste Fremtid. De kan tro jeg har havt en behagelig Rejse. Jeg har været lige nede i Nubien, senere ved det røde Hav, opplevet mange Eventyr og derhos gjort Bekjendtskab med mange interessante Mennesker. Men allerbedst er det dog at sidde stille herhjemme og se tillbage paa det altsammen. Af Danske har jeg truffet P: Hansen og Robert Watt; vi har ligget i Telt i Ørkenen og læst danske Aviser. Hvis jeg ikke endnu en Gang tillskriver Dem før Jul, saa sender jeg herved en Hilsen og de bedste Ønsker om en glædelig Højtid for Dem og Deres. Deres stedse hengivne Henrik Ibsen. Dresden den 17de December 1869. – Kjære Svoger! Endelig er jeg da i god Behold vendt tillbage fra min egyptiske Rejse, der paa Nilen strakte sig lige ind i Nubien og paa Kanalen till det røde Hav; vort hele Opphold dernede har været som en eneste stor kongelig Fest, og det faldt trættende i Længden. Forøvrigt har jeg paa hele Rejsen ført en nøjagtig Dagbog og det er min Agt at lægge disse Opptegnelser till Grund for en Række Rejseskildringer. Maaske kan det interessere Dem at høre at jeg i Ismailia blev præsenteret for og talte med Abdel Kader, i Luxor ligesaa med Kejserinden af Frankrig. Jeg takker Dem meget for Deres Brev, som jeg modtog i Kairo efter Tillbagekomsten fra Suez, – og ikke mindre for Telegrammet till Susanna. Ligesaa beder jeg Dem undskylde at jeg ikke tidligere har erkjendt Modtagelsen af Vexelen paa 200 Spd i Stokholm. Jeg stod i den faste Formening at det var sket, men jeg maa altsaa dog have forglemt det under Rejsetillberedelserne. De tillbagestaaende 150 Spd af mit Stipendium beder jeg Dem hæve og indsætte paa Aar tilligemed mine øvrige Penge, jeg skal da ved et Andragende till Regjeringen faa udvirket at Beløbet maa bevilges mig som Erstattning for mine i Egypten havte Udgifter. Till Herr Nandrup beder jeg Dem foreløbig udbetale 50 Spd. Jeg kommer rimeligvis opp till Christiania till Sommeren og ønsker da at forvisse mig om hvorledes Affærerne mellem ham og mig staar; jeg synes ikke der kan være rett meget igjen af Gjælden og jeg har forøvrigt ikke set noget Bevis for at de af mig indbetalte Summer er anvendte till Dækkelse af mine Kreditorer. Naturligvis mistror jeg ham ikke; men jeg ønsker dog gjerne et personligt Overblik over Sagerne og indtill det kan ske beder jeg ham venligst hilset. «De unges Forbund» har, som jeg ventede, vakt Røre; men naar diverse Godtfolk deroppe absolut vil have Skildringerne anvendte paa sig personligt, saa faar det blive deres egen Sag. – Et Expl: af Bogen, som vil blive Dem sendt fra Hegel, beder jeg Dem ikke at forsmaa som en ringe Takk for al den Umage jeg forvolder Dem. Ligeledes haaber jeg De ikke fortryder paa at jeg igaar i et Brev till Theaterdirektionen traff Foranstaltninger till at lade den mig efter Skik og Brug tillkommende Adgangsberettigelse till Parkettet gaa over till Dem; det er en stor Tankeløshed af mig naar jeg ikke før har sørget for noget lignende. Min Gage for 4de Kvartal d: A: haaber jeg De er saa god at sende mig naar Tiden kommer. Jeg gaar allerede og arbejder med Planen till et nyt Nutidsskuespil; i Vinterens Løb haaber jeg at faa det færdigt. – Tør jeg bede Dem hilse Overlærer Løkke og takke ham for Brevet, hvilket jeg samtidigt med Deres modtog i Kairo. Jeg skylder ham Penge for et Expl: af Botten-Hansens «Norvège literaire»; dette Beløb, hvis Størrelse jeg ikke kjender, bedes betalt af min Gage. Bogen har gjort mig megen Nytte. Løkkes Brev skal jeg med det snareste besvare. Har De lagt nogen Plan for Sommeren? Min Rejseplan vil ikke være nogen Hindring for Deres Besøg hernede. Jeg er jo Herre over min Tid og vi kunde følges ad enten frem eller tillbage. Herom er det imidlertid endnu tidsnok at tale; foreløbig vil jeg nu ønske Dem en glædelig Jul og tegner mig med mange Hilsener till alle gode Venner og Bekjendte deroppe Deres stedse forbundne og hengivne Henrik Ibsen. P: S. Susanna, Marie og Sigurd sender ligeledes mange Hilsener till Familje og Venner. Indlagte Brev fra Marie bedes besørget. – Det skulde interessere mig at vide hvorledes «De unges Forbund» er blevet opptaget paa Solnør. Hvad siger Apotheker Thaulow? Vinje vil jeg ikke spørge efter. Har De nogen Formodning om hvem Morgenbladets Anmelder er? – Fra Hegel har jeg faaet en hel Mængde danske Provindsblade, der omtaler Stykket. Det lader till at, man dernede tager det till Indtægt mod Bondevennerne og deres Ledere. – I Sverig venter jeg Modstand fra de nyliberales Side; om Oppførelsen dersteds har jeg endnu intet hørt. H. I. Dresden, 27de December 1869. – Herr Cand: R: Schmidt. Hvis det forholder sig, som De siger, at De har tillskrevet mig to ubesvarede Breve, saa maa disse Breve have handlet om Deres Redaktionsanliggender, og i dette mig uvedkommende Emne har jeg intet at svare. Det er mig ganske ligegyldigt enten den ærede Red: fortolker Sagfører Lies Skriverier fra et «socialt-politisk Synspunkt» eller ikke. Jeg har fundet to andre Synspunkter deri: Affektationens og Spaltebetalingens, intet vidre. At Herr Bjørnsons onde Samvittighed bringer ham till at se en Fiende i den Mand, som han offentlig i manges Nærværelse paa det infameste har æreskjendt samtidigt med, ja maaske samme Dag, som han har tillskrevet denne Mand et langt Brev fuldt af de mest indtrængende Venskabsforsikkringer, – hvilket altsammen lader sig dokumentere og med Vidner bevise, – det finder jeg saare naturligt. Og naar jeg ser hen till det simple Slæng, som Hr: Bjørnson desværre er kommen ind i, Mennesker, som jeg vilde lade Gulvet feje efter, hvis de satte Foden i min Stue, saa finder jeg det ikke mindre naturligt at han tilltror mig den samme Gemenhed, som den, der danner Grundlaget for de Karles hele Taktik. Men heraf følger ingenlunde nogen Forpligtelse fra min Side till gjennem en Protest at klarne, hvad deslige Personer maatte falde paa at brygge sammen. Skulde jeg imidlertid føle mig foranlediget till et saadant Skridt, saa maa jeg sige Dem at min Modbydelighed for slett Selskab vilde nøde mig till at vælge et Organ, der ikke tæller Sagfører Lie blandt sine Medarbejdere. Bemeldte Herres Udnævnelse till Digter paa Tromsø giver ham intet forøget Værd i mine Øjne. ærb: Henrik Ibsen. Till Red: af «Götheborgs Handels- ock Sjöfarts-Tidning». Et udtrykk i Deres ärede blad angående en overräkkelse af nogle svenske og norske ordensdekorationer, der skal have fundet sted i Kairo den 8de november, giver mig grund till at tro, at De tillägger mig forfatterskabet af de i «Morgenbladet» opptagne og med signaturen I-s forsynede korrespondentartikler fra Egypten. Dette forholder sig ikke så. Jeg har under min egyptiske rejse intet offentliggjort og befandt mig forövrigt den 8de november henimod 100 mile fra Kairo. Dresden, 30te december 1869. ärbödigst Henrik Ibsen. Dresden den 31te December 1869. – Till Herr Hofmarskalken Erik af Edholm. Nyss hjemkommen fra min egyptiske Rejse benytter jeg Aarets sidste Dag till at sende Herr Hofmarskalken min ærbødigste og hjerteligste Takksigelse for al den Iver, Omhu og Dygtighed, hvormed Oppførelsen af «De unges Forbund» er bleven iværksatt paa det kgl: Theater, – en Takksigelse, som jeg ogsaa udbeder mig gjennem Herr Hofmarskalken at maatte faa frembære till samtlige Theatrets Embedsmænd og till de i Stykket medvirkende Artister. Jeg beder Herr Hofmarskalken være forsikret om at jeg ikke mindre paaskjønner al den for mig saa smigrende Velvilje, hvormed jeg fra Deres Side personlig blev mødt under mit Opphold i Stockholm. Paa Nedrejsen till Egypten søgte jeg, efter Løfte, Herr Labatt her i Dresden; men han havde da allerede forladt Stedet og det blev mig desværre saaledes umuligt at udføre det mig overdragne Hverv. Skulde jeg forøvrigt paa nogen Maade kunne være det kgl: Theater till Tjeneste, saa vilde intet være mig kjærere end derved at afbetale en ringe Del af den Takknemmelighedsgjæld, hvori jeg stedse vil betragte mig som staaende saavel till Herr Hofmarskalken personligt, som till Theatret i det Hele. Jeg anmærker for et saadant muligt Tillfælde at min Adresse er: Königsbrücker-Strasse, No 33. – Sluttelig frembærer jeg mine bedste Ønsker om et godt og glædeligt Nyt-Aar, og tegner mig som Herr Hofmarskalkens stedse ærbødige og forbundne Henrik Ibsen. Dresden, 4de Januar 1870. – Kjære Herr Collin! De vil venligst tillgive at jeg først nu besvarer Deres Billet af 20de November. Under min lange Fraværelse, først i Sverig og umiddelbart derpaa i Egypten, havde der nemlig opphobet sig en saadan Mængde af Breve, der krævede Besvarelse, at jeg, som en daarlig Brevskriver, endnu ikke har faat det hele fra Haanden. Hvad de omhandlede Manuscripter betræffer, saa anser jeg mig ikke som ejendomsberettiget till disse. Men dersom Cancelliraad Hegel er villig till at afstaa dem, saa er det en Selvfølge at jeg vil betragte det som en Ære at faa dem indlemmede i Deres Herr Faders Samling. Mit nye Lystspil har, som jeg erfarer, vakt adskillig Uro hjemme. Man tager Arbejdet fra den politiske istedet for fra den æsthetiske Side. Af de Angreb, der er kommet mig for Øje, synes det at fremgaa at man deroppe betragter Frasemageriet, Hulheden og Lumpenheden som nationale Ejendommeligheder, der ikke maa røres ved. Men alt dette bekymrer mig ikke i ringeste Maade. Till Sommeren tænker jeg at gjøre en Tour till Norge og lægger da ganske visst Vejen over Kjøbenhavn. Det har været mig en stor Glæde at læse Vilhelm Bergsøes sidste Bog. Jeg beder Dem hilse ham og hans Søskende paa det hjerteligste fra mig. Det samme gjælder Georg Brandes, der i mange Henseender har været mere for mig, end jeg kan beskrive. Og hermed vil jeg ønske Dem et godt og glædeligt Nytaar. Dersom ikke min lange Taushed afskrækker Dem fra igjen at tillskrive mig, saa lover jeg at De da ikke skal komme till at vente saa længe paa Svar fra Deres hengivne Henrik Ibsen. Dresden, 6te Januar 1870. – Kjære Ven! Hjertelig Takk for Dine to venlige Breve og ligesaa for de tillsendte Fotografier. Det var mig som en frisk og varm Hilsen fra det kjære Stockholm. For dit velvillige Tillbud at ville sende mig de svenske Recensioner over mit Lystspil er jeg Dig meget forbunden; men jeg har allerede modtaget en hel Pakke saadanne fra andre Venner i Stockholm, ligesom ogsaa Herrerne Stjernström og Söderman, der for Tiden oppholder sig her, har meddelt mig, hvad der er blevet dem tillsendt og det norske «Morgenbladet», som jeg holder, har desuden meddelt Uddrag og Korrespondancer, saa jeg antager at jeg allerede kjender saagodtsom hele den vidtløftige kritiske Literatur, der er fremkaldt ved «De unges Forbund». Jeg takker Dig imidlertid lige fuldt for din gode Vilje og for dit Venskab i dette, som i saa meget andet. Jeg har flakket vidt omkring siden vi sidst mødtes; men nu har jeg slaaet mig till Ro og er begyndt at tænke paa et nyt literært Arbejde. Till Sommeren tænker jeg at gjøre en Udflugt nordover; om jeg da faar den Glæde at gjense Stockholm og alle Vennerne der, ved jeg endnu ikke. Imidlertid vil jeg ønske Dig og din ærede Frue en glad og lykkelig Rejse till Italien; en Hilsen beder jeg ligeledes at faa fremføre till vore fælles Bekjendte, og tegner mig hermed Din hengivne Ven Henrik Ibsen. Dresden den 13de Januar 1870. – Herr Dr: Rosenberg! Igår besvarede jeg Grev Hamiltons brev. Noget ordentligt bidrag havde jeg desvärre ikke for öjeblikket at sende ham; jeg vedlagde imidlertid en liden stump for det tillfälde at der en eller anden gang måtte findes en ledig halv side at udfylde. Ligeledes har jeg sagt ham at jeg senere hen skal sende ham nogle småbilleder fra Egypten, såfremt slige sager passer for tidsskriftet. Jeg takker Dem hjerteligst for Deres anmeldelse af «De unges forbund», som Hegel har sendt mig, – og ikke mindre for Deres venlige linjer. Till sommeren tänker jeg at komme till Kjöbenhavn; jeg håber da personligt at få hilse på Dem og tale med Dem om mangt og meget af vore fälles interesser. Når jeg tänker på eder deroppe i vore hjem, som står år ud og år ind i kampen, så skammer jeg mig over mig selv; men jeg föler tillige at jeg ikke duer till at stride på anden måde, end jeg gjör. – Idag har vi Knutsfesten; iaften skal jeg i et godt glas punsch mindes alle brave stridsmänd, og hermed tegner jeg mig Deres ärbödige Henrik Ibsen. Dresden den 13de Januar 1870. – Kjære Watt! Jeg beder Dig tillgive at jeg først nu besvarer dit venlige Brev. Till min Undskyldning kan jeg kun anføre, at jeg er en meget daarlig Brevskriver, og at jeg siden min Hjemkomst har havt over 50 Breve at besvare. Det glæder mig særdeles at høre at dit Blad trives saa godt. Rejsebrevene har jeg endnu ikke modtaget, men venter dem med Længsel. Den belovede Dedication er mig baade smigrende og et kjært Bevis paa dit venlige Sindelag. – Jeg kommer, imod Formodning, dog till at skrive nogle Rejseskildringer fra Egypten; men det bliver blot enkelte Episoder. Jeg tænker ofte med Fornøjelse tillbage paa vort Samvær. Till Sommeren agter jeg at gjæste Kjøbenhavn, og da haaber jeg vi træffes der. Hils imidlertid Erik Bøgh og takk ham tusinde Gange for hans Anmeldelse af «De unges Forbund». – Tiden siden min Hjemkomst har været en ren Spægelsestid for alle Specialdjævle; selv Julen har ikke gjort noget synderligt Afbrækk heri. Angaaende biografiske Notitser m.m. om mig, maa jeg først og fremst anbefale det af Universitetsbibliothekar P: Botten-Hansen i Christiania paa Fransk udgivne Værk: «la Norvége literaire», samt en paa tydsk skreven Biografi, der, som jeg hører, om ganske kort Tid vil blive trykket i «Leipziger Illustrirte Zeitung». En Oversættelse af «Brand» vil om kort Tid udkomme, rimeligvis ogsaa i Leipzig. Og hermed Farvel for dennegang. Hils alle fælles Venner og Bekjendte fra din hengivne Henrik Ibsen. Dresden den 14de Januar 1870. – Højstærede Herr Siebold! Jeg er Dem særdeles takknemmelig for Deres Underrettning angaaende min Biografi, hvilken jeg haaber De har fortsatt lige till den sidste Tid, og saaledes medtaget baade min egyptiske Rejse og «De unges Forbund». Det er mig kjært at De i Christiania selv har faaet Anledning till at dømme om Stykket; thi vor fælles Ven, Herr Thaulow, er visstnok af politiske Grunde en afgjort Modstander deraf. Jeg antager at Biografien i væsentlig Grad vil bidrage till at fjerne Vanskelighederne ved at finde en Forlægger till «Brand». I det Haab at disse Linjer vil indtræffe før Deres Afrejse fra Cassel tegner jeg mig i al Hast venskabeligst Deres hengivne Henrik Ibsen. Dresden den 15de Januar 1870. – Kjäre ven! Jeg takker Dig hjerteligst for dit venlige brev og for din oppmärksomhed ved at sende mig anmeldelsen i «Stockholms Dagblad». No 2 af artiklerne havde jeg allerede läst hernede; men det var mig särdeles behageligt at få det hele, og jeg beder Dig, såfremt Du finder lejlighed dertill, at takke forfatteren fra mig. – Dernäst lykkönsker jeg Dig på det bedste till den udmärkelse, som er bleven dit nye skuespil till del fra akademiets side. Jeg närer ingen tvivl om at almenheden vil vise den samme påskjönnelse, når det kommer på scenen, og at Du så om kort tid tager fat på noget nyt. Jeg har gjort en särdeles interessant udflugt till Egypten, men er nu vel tillfreds med at väre kommen i ro igjen; jeg har nemlig et drama i tankerne, og håber at få det färdigt i löbet af vinteren. Fra alle kanter hörer jeg at «De unges forbund» har gåt mesterligt i Stockholm; det var også hvad jeg ventede mig af de udmärkede artister, som jeg der lärte at kjende. Det er min hensigt at komme deropp igjen; men når det kan ske, ved jeg endnu ikke. – Imidlertid beder jeg Dig bringe alle vennerne de hjerteligste hilsninger fra mig; takk dem både for den sidste hyggelige og for mig hädrende kväld, og for de mange lignende, der gik forud. Og med den samme takk og hilsning till Dig selv, samt med et opprigtigt önske om et godt og glädeligt år tegner jeg mig din hengivne Henrik Ibsen. Dresden den 25de Januar 1870. – Kjære Herr Cancelliraad Hegel! Modtagelsen af de i Deres ærede Brev af 16de Decbr f: A: indlagte 150 Thaler pr: erkjendes herved. Ligesaa takker jeg Dem hjerteligst for den store Glæde, De har beredt os ved den tillsendte Bogpakke. Det er mig derhos meget kjært at høre, at «De unges Forbund» fremdeles har god Afsættning; jeg haaber at Oppførelsen paa det kgl: Theater end mere vil opplive Interessen for Stykket. – Herr R: Schmidt har atter tillskrevet mig, dennegang for at oppfordre mig till i Tidsskriftet at indrykke en Protest mod et angivelig existerende Rygte om at jeg i «Stensgaard» skal have villet skildre Bjørnson. Jeg har imidlertid svaret ham saa eftertrykkeligt, at jeg haaber han for Fremtiden forskaaner mig for al vidre Brevvexling. – Det var mig særdeles behageligt at erfare, at Forlagsretten til «Kongs-Emnerne» er gaaet over i Deres Hænder. Men Arbejdet bør gjennemsees og rettes, og hvis De ved Lejlighed vil sende mig et Exemplar, skal jeg i kort Tid besørge det fornødne. En Udgave af mine Digte har jeg selv tænkt paa i den senere Tid; flere af mine norske Venner har ogsaa tillskyndet mig dertill, navnlig Overlærer Løkke, som ganske nylig tillbød sig af de mange forskjellige Aviser og Tidsskrifter at samle, hvad jeg der har skrevet. Dette Tillbud har jeg modtaget og underrettet ham om at jeg saa till Sommeren vil komme opp till Christiania for at lægge den endelige Haand paa Arbejdet. Adskilligt utrykkt maatte jeg ogsaa sørge for at skaffe tillveje og en Fortale maatte skrives. Naturligvis lægger jeg Vejen over Kjøbenhavn og haaber da at faa tale nærmere med Dem om Sagen. Især ønsker jeg at vide Deres Mening, (ogsaa for «Kongs-Emnernes» Vedkommende) om de Rettskrivningsregler, der vedtoges paa Sprogkongressen i Stockholm i Sommer. Ligeledes maa vi vel træffe Aftale om Udgivelsestiden; thi dersom den nye Udgave af «Kongs-Emnerne» kommer till Foraaret, og mit nye Skuespil, som jeg haaber, i Oktober, saa turde det blive formeget endnu samme Aar at udgive ogsaa en Digtsamling; den ene Bog kunde komme till at gaa i Vejen for den anden. Dog, alt dette overlader jeg naturligvis till Deres bedre Skjøn, og overhovedet har vi jo Tiden for os. – For det i Brev af 21de Januar modtagne Aarsoppgjør er jeg Dem meget forbunden. Jeg er nu beskjæftiget med at ordne mine Rejseopptegnelser fra Egypten og derpaa tager jeg mit Drama fatt. Jeg er glad over at være langt borte fra Kjævlerierne i Norge; har jeg foreløbig mistet nogle Venner deroppe, saa har jeg till Gjengjæld vundet mange flere. Med Takk og Hilsen Deres ærbødigst hengivne Henrik Ibsen. Dresden den 26de Januar 1870. – Kjære Herr Etatsraad Bravo! Det var mig i Sandhed meget ubehageligt idag af Deres venlige Brev at erfare at Morgenbladets første Nummere for dette Aar er udeblevne. Skylden er imidlertid ikke min. Strax efter min Tillbagekomst fra Egypten bestillte jeg Morgenbladet for min Regning for et Aar, og under 4de Januar svarer Redaktøren blandt andet følgende: «Altsaa: Morgenbladet bliver, som hidindtill, sendt gratis till Rom, og Portoen, nogle og tyve Spd betales af Dig.» Maatte jeg saa ikke antage at alt var i Orden? Ved Aarsskiftet er imidlertid deslige Uregelmæssigheder i Avisforsendelsen temmelig almindelige, og for Fremtiden vil naturligvis Sagen gaa sin sædvanlige Gang. Hvad jeg nu bebrejder mig er kun at jeg ikke strax underrettede Dem om at det hele var arrangeret overensstemmende med mit givne Tillsagn. Men till min Undskyldning for denne Efterladenhed kan jeg anføre at jeg siden min Hjemkomst har havt over 50 Breve at skrive og besvare. Rejsen i Egypten har været overordentlig interessant; det var min Tanke at lægge Tillbagevejen over Rom; men der havde opphobet sig saa mange literære Forrettninger under min Fraværelse, at jeg maatte haste tillbage. Till Sommeren agter jeg at besøge Kjøbenhavn og Christiania. – Min lærde Ven, Dr: Lieblein, bedes venligst hilset, ligesaa alle de andre kjære skandinaviske Venner. Jeg tænker tidt tillbage paa det gamle Rom og paa de 4 herrlige Aar, jeg tillbragte der. Her i Dresden lever jeg nu i behaglig Ro medens man hjemme i Norge har ført og tilldels endnu fører en rasende Kamp for og imod mit nye Lystspil «De unges Forbund». Personligt blander jeg mig naturligvis ikke i Sagen. Jeg finder kun at Venner og Fiender er omtrent lige gale. Jeg haaber De er uforandret og ved god Helbred. En stor Glæde skulde det være for os at se Dem her i Dresden. Hvem ved om De ikke engang udstrækker Deres Sommerudflugt hid till disse venlige Egne? Till Fladager skriver jeg snart for at bede ham paa en eller anden Maade at besørge min Bogpakke hid. For det Tillfælde at enten De selv eller nogen anden skulle ville tillskrive mig, oppgiver jeg min Adresse: KönigsbrückerStrasse, No 33. Og hermed, kjære Herr Etatsraad, siger jeg Dem Farvel for denne Gang. Takk for al Deres Velvilje mod mig og mine. Min Kone beder at maatte faa frembære sin forbindtligste Hilsen gjennem Deres stedse ærbødige og hengivne Henrik Ibsen. Dresden den 3die Februar 1870. – Højstærede Herr Siebold! Det var i Sandhed ganske ejendommelige Meddelelser, jeg i Deres sidste venlige Brev modtog angaaende Herr Thaulow. Jeg kan imidlertid ikke sige at det egentlig overraskede mig; thi Herr Thaulow er uberegnelig og undertiden opplagt till de besynderligste Ting. Hans Plan, at lade Deres Oversættelse trykke i Christiania, er dog, selv i Forhold till Herr Thaulow, mere end almindelig forrykt og jeg raader Dem paa det indstændigste ikke at tillade noget saadant. Indgaar De paa hans Forslag, saa vil hele Deres Arbejde være spildt; thi der findes ingen norsk Boghandler, der har saa udbredte Forbindelser, at han skulde kunne skaffe Bogen Indgang i Tydskland. Hernede maa den udkomme; herfra maa den sendes till Anmeldelse i Aviser og Tidsskrifter; kort sagt, der maa tages en hel Del Foranstaltninger, som kun en tydsk Forlægger vil kunne være i Stand till. Jeg betragter derfor Herr Thaulows Forslag som meget samvittighedsløst ligeover for Dem; thi han maa jo dog vide at han vil skade Dem derved. Hans Motiver skal jeg ikke videre indlade mig paa at undersøge; men jeg kan ikke frigjøre mig for den Tanke, at der maa stikke noget bagved. Forhaabentlig vil dog Deres personlige Nærværelse i Christiania være tillstrækkelig till at bringe Sagen i Rigtighed. For den Umage, De har havt med min Biografi, takker jeg Dem forbindtligst og længes meget efter at faa den at se. Paa min egyptiske Rejse har jeg gjort mange værdifulde tydske Bekjendtskaber, navnlig blandt literære Personer, og jeg tror dette vil være till stor Gavn, naar Oversættelsen af «Brand» engang udkommer. I Haab om at dette Tidspunkt ikke vil være fjernt tegner jeg mig med Højagtelse Deres hengivne Henrik Ibsen. Dresden den 10de Februar 1870. – Herr Advokat Andresen! Det var mig i flere Henseender en Glæde at modtage Deres venlige Brev af 24de f. M. – Først og fremst maa jeg takke Dem, fordi De er den første, af hvem jeg klart og tydeligt har set udtalt min egen Oppfattning af «De unges Forbund». Det er netopp saaledes, som De siger, at Politiken i Stykket, «forsaavidt man kan sige at der er nogen», for mig har været det uvæsentlige. Men jeg behøvte naturligvis en Intrige, hvorigjennem Karaktererne kunde udvikle sig, og saa laa det jo nærmest for Haanden at vælge Situationer og Forholde, der vel till en viss Grad tør siges at være typiske for vort Samfundsliv. Har jeg rammet nogen enkelt, saa er det sket af Vanvare; og det vilde jo været en langt værre Anke mod Arbejdet, ifald man kunde have sagt at Stykkets Personer og Forholde ikke havde nogen tillsvarende Virkelighed hos os. Lystspillet maa, efter min Mening, nutilldags have et stærkt realistisk Præg. I al Fald maa Lystspildigteren, ligesaa vel som enhver anden Kunstner, bruge Model. Men der er en stor Forskjel paa et Modelhoved og et Portræt. Alt dette haaber jeg imidlertid vil klarne i Publikums Bevidsthed naar først Gjæringen har faat Tid till at sætte sig. Uroen er jo imidlertid endnu tillstede og rimeligvis lægger den sig ikke saa snart. Men netopp herfor er jeg sterkt i Tvivl om, hvorvidt det virkelig skulde være till Gavn for Theatret om jeg for Tiden indgik paa Deres forøvrigt for mig saa smigrende Tillbud om at overtage nogen Befattning ved samme. Af et visst højmælt Parti betragtes jeg nu for hvad jeg mindst er og mindst ønsker at være, – en Partimand; og jeg tager neppe Fejl naar jeg forudser at min Ansættelse ved Theatret netopp nu vilde blive betragtet som en Stridshandske, der visstnok ikke vilde blive liggende uopptagen. En Kunstanstalt behøver Ro for at kunne virke, og under vore snevre Forholde især behøver den det hele Publikum for sig. En Splittelse kan nok stimulere for en Tid; men den virker ikke godt i Længden. – Alt dette ved De naturligvis selv meget bedre end jeg her i lang Frastand kan sige Dem det; og naar jeg alligevel nævner det, saa er det for at gjøre Rede for af hvilken Beskaffenhed mine Betænkeligheder er. – Tør jeg gjøre Dem et Spørgsmaal? Anser De Bjørnson for umulig som Theaterdirektør; og er det utænkeligt at det skulde kunne komme till en Udsoning mellem ham og den nuværende Bestyrelse? Som ene raadende for det artistiske er Bjørnson visselig ikke nogen ønskelig Mand; men naar alt det praktiske forblev i kyndigere og sindigere Hænder, saa turde han dog maaske fylde sin Plads. Endnu en Ting vilde jeg gjerne vide: Hvorledes er Repræsentantskabet og Skuespillerne sindet mod Bjørnson? Og dernæst, foreligger der noget Vidnesbyrd om at disse to Korporationer ønsker min Ansættelse? Jeg har før havt med Theatersagerne at bestille og tør ikke smigre mig med i nogen høj Grad at have havt Stemningen for mig. Se, alt dette maatte jeg have paa det rene forinden jeg kunde give noget bestemt Svar; og selv om Forholdene end stillede sig nok saa gunstigt, kunde det jo alligevel hænde at mit Svar for Tiden maatte blive afslaaende. Skulde det derfor ikke være raadeligst, enten midlertidig at sikkre sig en anden, eller ogsaa at lade Sagen gaa sin nuværende Gang en Sæson till? Till Sommeren er det min Agt at komme opp till Christiania paa et Besøg og da kunde vi jo tale nærmere om dette Anliggende. Dette er i al Korthed hvad jeg for Øjeblikket ser mig istand till at svare. Nu beder jeg Dem kun om at modtage og for de øvrige ærede Herrer i Direktionen at frembære min forbindtligste Takk for den mig viste Tillid. Deres ærbødigst forbundne Henrik Ibsen. Dresden den 12te Februar 1870. – Kjære Herr Cancelliraad Hegel! Naar jeg i mit Brev af 25de Januar antydede at jeg under mit paatænkte Besøg i Kjøbenhavn till Sommeren haabede at faa Lejlighed till at tale personligt med Dem om mangt og meget, saa indbefattede jeg herunder i Tankerne Sagen om «Kongs-Emnerne», og jeg nøjedes derfor med at ytre min Glæde over at Ejendomsretten var gaat over i Deres Hænder. For saa vidt dette var sket uden lovlig Adkomst fra Johan Dahls Side, havde jeg jo at holde mig till ham. Da De imidlertid i Deres venlige Skrivelse af 31te f: M: forlanger en bestemt Udtalelse af mig betræffende det rette Forhold, maa jeg sige Dem at Johan Dahl aldrig har ejet Forlagsretten till «Kongs-Emnerne» udover det nu saa godt som udsolgte 1ste Opplag. Sagen maa imidlertid kunne ordnes med al Diskretion ligeover for vor fælles gamle Ven. Skjønt jeg er i min fulde og ubestridelige Rett, ønsker jeg paa ingen Maade at foranledige et Sidestykke till Bjørnsons Affære med Fru Gelmuyden i Bergen. Jeg vil desuden indtill vidre antage at Dahl har handlet i god Tro, skjønt det er mig uforklarligt hvorledes denne Tro har kunnet oppstaa, da jeg med Bestemthed ved, at han ikke tidligere har havt den og ikke har kunnet have den. – En af de første Dage i September Maaned 1863 mødte jeg, med Renskriften till «Kongs-Emnerne» under Armen, Johan Dahl paa Gaden i Christiania, fortalte ham at jeg havde skrevet et nyt historisk Skuespil og tillbød ham samme i Forlag. Hertill erklærede Dahl sig strax villig og indgik ligeledes uden Indvending paa mit Forlangende om et Honorar af 150 Spd for 1ste Opplag. Dahl modtog Manuscriptet, Trykkningen paabegyndte ufortøvet, og den 15de s: M: underskrev jeg i Dahls Boglade Kontrakten, ifølge hvilken jeg erholdt en Vexel paa 150 Spd, betalbar i den norske Kreditbank. Om Opplagets Størrelse blev intet bestemt; jeg antog at Dahls og min egen Interesse i saa Henseende maatte falde sammen. Senere hen erfarede jeg i Trykkeriet af Bogtrykker Gundersen, der dengang var Faktor hos eller Compagnon med Bogtrykker H. J. Jensen, at Bogen blev trykkt i 1750 Exemplarer. Skjønt dette Antal udgjorde mere end to sædvanlige Opplag i Norge paa den Tid, saa fandt jeg mig dog i Henhold till Kontrakten uberettiget till at gjøre nogen Indsigelse herimod. Men netopp denne Opplagets usædvanlige Størrelse viser, synes mig, paa det tydeligste, at Dahl dengang fortolkede Kontrakten paa den eneste rigtige Maade, nemlig saaledes, at den kun gav ham Rett till at tage et Opplag; derfor gjorde han dette saa stort som muligt. Havde Dahl dengang betragtet sig som stedsevarende Besidder af Manuskriptet, saa vilde det været i højeste Grad urimeligt om han, for at spare den ringere fornyede Sætterbetaling, skulde have lagt en langt større Kapital hen i Papir, Trykknings- og Bogbinderomkostninger, der, som han med sin mangeaarige Erfaring vel maatte vide, vilde komme till at henligge uforrentet i lange Tider. Alt dette forklares derimod meget lett, naar man forudsætter, at Dahl dengang erkjendte at hans Forlæggerrett opphørte med 1ste Opplag. Endnu en anden Omstændighed beviser det samme. Paa den Tid Dahl modtog mit Manuskript stod jeg i en Gjæld till ham af omtrent 20 Spd. Da den ovennævnte Vexel skulde udstedes, foreslog Dahl at dette Beløb skulde komme i Afkortning paa mit Honorar. Hertill svarede jeg, der havde godt Haab om mit nye Arbejde, og som dengang endnu ikke kjendte Opplagets Størrelse, at jeg ønskede at hine 20 Spd maatte henstaa indtill vidre, og afdrages paa mit Honorar for et nyt Opplag, som jeg sikkert troede vilde komme. Herpaa gik ogsaa Dahl med stor Beredvillighed ind; jeg fik Honoraret for 1ste Opplag fuldt ud, og Gjælden er først i en senere Tid bleven indbetalt gjennem Dem. Dahl vidste da at jeg havde faaet et større Stipendium og at jeg stod i Begreb med at begive mig till Udlandet. Af hans egne Udtalelser er jeg berettiget till at tro, at enhver Indbetaling af Penge dengang maatte være ham højst velkommen. Hvis han da havde ment at alting var opp og afgjort mellem os med Erlæggelsen af de 150 Spd, – er det da rimeligt, at han ikke ogsaa skulde have lagt en ganske anden Vægt paa at faa sit Tillgodehavende af mig forinden min Afrejse? Men Sagen er, at det dengang aldrig var i hans eller min Tanke at Kontrakten, tvertimod sit tydelige Indhold, skulde gjælde noget andet eller mere end 1ste Opplag. Hvorledes skal man da forklare at Dahl senere hen er kommen till en ganske modsatt Anskuelse? Herpaa skal jeg ikke nøjere indlade mig, men kun antyde, at hvis De kjender Dahl personligt, saa vil De maaske have havt Lejlighed till at iagttage, at ligesom det er lett for andre at indbilde ham de besynderligste Ting, saaledes har han ogsaa lett for at indbilde sig selv, hvad han ønsker skal være saa. Jeg holder meget af Dahl, og anser ham i hans inderste Væsen for en Hædersmand. Men mine Forholde er ikke saadanne at jeg kan forsvare at fravige min ubestridelige Rett lige over for ham. Som Bevis for at jeg altid har betragtet mig som værende i denne Rett, skal jeg tillade mig at tillbagekalde i Deres velvillige Erindring et af mine ældre Breve till Dem, hvori jeg spørger om De ikke troede det kunde være hensigtsmæssigt at tænke paa en ny Udgave af «Kongs-Emnerne», og hvortill De dengang svarede at hermed havde det vistnok lange Udsigter; thi Dahl sad endnu inde med mange Exemplarer af 1ste Opplag. En saadan Forespørgsel kunde jeg jo ikke have rettet till Dem, saafremt jeg troede at en Tredjemand var Bogens Ejer. – Jeg skal imidlertid ikke være vidtløftigere end nødvendigt. Kontraktens Ordlyd tillsteder kun en eneste antagelig Fortolkning, og ligeoverfor denne kan der ikke lægges nogen Vægt paa Dahls grundløse Formeninger. Af Deres venlige Brev fremgaar imidlertid at Sagen mellem Dem og Dahl endnu ikke har faaet nogen endelig Afslutning og herpaa grunder jeg mit Haab om at det hele vil kunne ordnes uden Ubehageligheder for nogen af os. Jeg venter i sin Tid at se Bekræftelse paa dette Haab og lægger hermed hele Anliggendet i Deres Hænder. – Det glæder mig meget at De ingen Betænkeligheder har med Hensyn till Sprogkongressens Rettskrivning. Men jeg skulde anse det for meget beklageligt, om Bjørnson holdt fast ved sit Forsætt at slutte sig till den Knudsenske Methode; denne er den mest upopulære i Norge, og for Danmarks og Sverigs Vedkommende den uforstaaeligste og mest stødende. – For den tillsendte Rollebesættning takker jeg forbindtligst. Jeg anser den for øvrigt i væsentlige Punkter for at være forfejlet; men nu er det jo for sent at gjøre nogen Indsigelse herimod. – Jeg tillskriver Dem rett snart igjen og tegner mig imidlertid Deres ærbødigst hengivne Henrik Ibsen. Dresden den 28de Februar 1870. – Højstærede Herr Siebold! For Deres venlige Brev af 17de dennes takker jeg Dem forbindtligst; jeg havde deri den Fornøjelse at modtage en af de første Meddelelser om den Modtagelse mit Lystspil havde fundet i Kjøbenhavn. Senere har jeg modtaget saa mange Breve og Aviser derom at jeg neppe ved hvorledes jeg skal faa Tid till at gjennemlæse og besvare altsammen. Herr Webers Brev giver jeg mig den Ære at tillbagesende. Jeg haaber at Biografien kommer i den nærmeste Fremtid og ligesaa at det snart vil lykkes Dem at finde en Forlægger. Som en Kuriositet vil jeg fortælle Dem at en ung Dame i Norge har i Vinter udgivet en Roman, der skal være en Fortsættelse af «Brand» og som kaldes «Brands Døtre». Den skal have vakt en viss Oppsigt; forøvrigt kjender jeg den ikke. Jeg beklager for min egen Skyld at Deres Skildring af Rensdyrjagten ikke bliver opptagen i «Illustrirte Zeitung». Jeg er nemlig forvisset om at netopp De med Deres nøje Kjendskab till vort Land og med Deres Interesse for Jægerlivet vil levere noget særdeles fortrinligt. Idet jeg ønsker Dem en behagelig Rejse i Norge beder jeg Dem venligst hilse dem af mine Venner, som De maaske maatte træffe, og tegner mig Deres hengivne Henrik Ibsen. Dresden den 1ste Marts 1870. – Käre ven! Modtag min hjerteligste takk fordi Du så venligt underrettede mig om oppförelsen af «De unges forbund». Du var en af de förste, fra hvem underrettningen kom, og både derfor og fordi Du jo som fagmand bedst formår at dömme i sagen, var meddelelsen mig dobbelt kärkommen. Sidenefter har jeg fåt tillsendt så mange tidninger og breve fra Köbenhavn, at jeg snart ikke ved hvorledes jeg skal vinde tid till at läse og besvare altsammen. Söderman var ved god helbred da han rejste herfra; rimeligvis er han nu i Berlin. Her i Dresden har vi havt en fuldständig nordisk vinter med forfärdelig kulde. Elben er nästen bundfrossen; men nu begynder våren at komme med raske skridt. I teaterverdenen er her ingenting af vigtighed passeret. Et nyt lystspil af Baron Warburg har väret spillet en gang; det var forfärdelig slett, blev udhysset og henlagt, hvad det også ärligt fortjente. Nu vil jeg önske Dig en lykkelig hjemrejse till Stockholm. Hvorvidt vi träffes der till sommeren ved jeg endnu ikke; mit sidste opphold der var så skjönt og herrligt at jeg nästen er rädd ved tanken om at skulle gentage det. Din ärede frue må Du hilse tusende gange fra os alle; din hjemmevärende familje ligeså; takk for al eders venlighed mod mig deroppe, og glem ikke Din hengivne ven Henrik Ibsen. Dresden den 6te Marts 1870. – Kjære Herr Brandes! Naar jeg først idag besvarer Deres venlige Linjer, – der forøvrigt var blevne oppholdt undervejs, rimeligvis formedelst Isforholdene i Beltet, – saa er Grunden den, at jeg i flere Dage gik og var uenig med mig selv om jeg ikke strax skulde rejse opp till Kjøbenhavn. Ved nærmere Overvejelse er jeg imidlertid kommen paa det rene med at dette ikke gaar an da jeg alligevel nødvendigvis maa deropp till Sommeren. Jeg antager desuden at Rejseforberedelserne saa aldeles lægger Beslag paa Dem, at De ikke har Tanke for noget andet. Jeg har for Øjeblikket ikke Anledning till at se de danske Blade. Men nu er De naturligvis Doctor? Modtag min hjerteligste Lykønskning! De siger at De ingen Venner har hjemme. Det har jeg længe tænkt. Naar man, som De, staar i et inderligt Personlighedsforhold till sin Livsgjerning, saa kan man egentlig ikke gjøre Fordring paa at beholde sine «Venner». Men jeg tror det er i Grunden godt for Dem, at De drager ud uden at efterlade Venner hjemme. Venner er en kostbar Luxus; og naar man sætter sin Kapital paa en Kaldelse og en Mission her i Livet, saa har man ikke Raad till at holde Venner. Det kostspielige ved at holde Venner ligger jo ikke i hvad man gjør for dem, men i hvad man af Hensyn till dem undlader at gjøre. Derved forkrøbles mange aandelige Spirer i en. Jeg har gjennemgaaet det, og derfor har jeg bag mig en Del Aar, hvori jeg ikke naaede frem till at blive mig selv. Hermed vil jeg slutte for dennegang. Jeg beskjæftiger mig ofte med Dem, og har dannet mig et Billede af Dem baade i Nuet og i Fremtiden; thi saa lidet jeg end personligt kjender Dem, saa nær hænger De dog sammen med det, som jeg aandeligt ejer, lever paa og digter paa. Jeg havde en hel Del at sige Dem forresten; men det faar være. – Takk for Deres Anmeldelse af «De unges Forbund» og Takk for Deres Brev! Nu vil jeg ønske Dem Lykke og Glæde till alt det dejlige, der forestaar Dem. Skriv mig saa engang till dernede fra Solskinnet. Kjære Ven, De maa tro mig, – jeg fordrer ikke den Slags Enighed, der i Almindelighed afgjør om et Forhold skal bevares. Deres hengivne Henrik Ibsen. Dresden den 7de marts 1870. – Min kære og højt ærede ven! Netop som jeg idag skulde till at besvare din skrivelse fra København, havde jeg den store glæde at modtage dit venlige brev fra Stockholm og kan nu frembære min hjerteligste takk for dem begge to på engang. Når jeg så længe har udsat med at skrive, så var det fordi jeg umulig kunde tænke at Du i denne hårde Tid havde vovet Dig over sundet. Ja, det må i sandhed have været en forfærdelig rejse, Du har havt fra Paris! For mit vedkommende synes jeg at Egyptens solhede må være ti gange at foretrække for den sibiriske temperatur, Du rimeligvis har været udsat for. I det hele kan Du nok sige at Du har prøvet extremerne på din udenlandsfærd. Men i grunden er Du jo en kæmpestærk Mand, og når det først lykkeligt er overstået, så er det jo behageligt siden at tænke tillbage på. Mit seneste brev håber jeg Du modtog i Paris; det var adresseret till vort sendebud dersteds. Du har været i min tanke hver Dag siden vi skiltes; og jeg tør vel sige at jeg skylder Dig det indholdsrigeste afsnit af mit liv, og at det aldrig vil kunne stå i min magt at vise Dig min takknemmelighed i det mål, som Du fortjener den. Mange andre steder i verden kunde jeg jo altid komme; men till Egypten var jeg aldrig kommen uden ved hjælp af Dig. Dog, herom vil jeg ikke videre udtale mig till Dig, men i min officielle rejseberettning, og i min rejseskildring, som jeg nu skriver på, og hvoraf om nogle uger den første prøve vil komme i det norske «Morgenbladet». Jeg takker og jeg ønsker Dig till lykke med din opptræden ved festmiddagen i Paris. Ligeså takker jeg Dig fordi Du var en venlig tillskuer ved oppførelsen af «De unges forbund» i København. Din idé, at vi skulde skrive en egyptisk komedie, interesserer mig levende og jeg har tænkt meget over den sag. Jeg tror at grundplanen måtte være at en svensk, en dansk og en norsk, muligens med sine respektive familjer, var rejst med den berlinske rejseagent Stangens store selskab till Egypten (Du ved, at et sådant var i Kairo og ved kanalindvielsen.) Mange løjerlige situationer både med indfødte og med personer fra andre europæiske lande kunde derved bringes tillveje, og stykket vilde passe for hele Skandinavien. Dans, dekorationer og musik måtte der ikke spares på. Men lad mig nu høre din mening; har Du noget bedre at foreslå, så går jeg ind på det. Forøvrigt er det min tanke at komme opp till Stockholm till våren, og da kan vi forhandle om sagen. – Jeg kan begribe at korrespondencen om ordensuddelingen i Kairo har forvoldt Dig ubehageligheder; men jeg kan forsikkre Dig at Du, ialfald i Norge, og visst ogsaa i Sverig, har vundet og ikke tabt derved. Enhver skjønner hvorledes det hele hænger sammen, og når Du ved taushed skåner vedkommende, så har Du også derved bevist Dig at være den sande riddersmand, som Du forøvrigt er i al din færd, og hvorfor jeg også till min dødsdag vil sætte min ære i at beholde dit venskab. Men han, som er opphavsmanden, skylder Dig stor takknemmelighed, og det håber jeg at han i gerningen vil vise. «Türk-dekorationen» glæder jeg mig meget till, både for udmærkelsen i og for sig selv og fordi jeg da kan sende min rejseberettning med langt større eclat end ellers. Og hermed, kære hedersven, vil jeg slutte for denne gang. Skriv mig snart till. Der går ingen dag uden at vi her taler om Dig; min hustru og min svigerinde, som er hos os, tør jeg uden overdrivelse med et københavnsk udtryk sige «sværmer» for Dig, og jeg må fortælle om igjen og om igjen om dine kjække sammenstød med tyskere og franskmænd, om din udmærkte måde at repræsentere vore lande på, om Dit trofaste venskab for mig, og alt hvad jeg forresten aldrig skal glemme. – Bring så din ærede familje og modtag selv den hjerteligste hilsen fra Din altid hengivne og forbundne Henrik Ibsen. Dresden den 8de Marts 1870. – Kjære Svoger! Jeg har nu paa engang hele tre Skrivelser fra Dem at besvare, og skal derfor fatte mig i al Korthed. Først takker jeg for Modtagelsen af min Gage for Terminen Oktbr-Decbr f. A. og beder Dem, naar Tiden kommer, at sende mig 1ste Qvartals Gage paa sædvanlig Maade. Arrangementet med Herr Nandrup var mig kjært at erfare. De Udsættelser, jeg kan have at gjøre ved hans Regnskab, skal jeg fremsætte naar jeg till Sommeren kommer till Christiania. Hvad Direktørposten ved Theatret angaar, saa haaber jeg at Hrr: Heyerdal har sat Dem i Kundskab om det Brev jeg i den Anledning har tillskrevet Advokat Andresen. De vil altsaa have erfaret at Deres og mine Betænkeligheder falder temmelig nøje sammen. Forøvrigt betragter jeg ikke Underhandlingerne som afbrudte, og takker Dem venskabeligst for Deres Fremstilling, der har givet en væsentlig Støtte till min egen Oppfatning af Sagen. Udeblivelsen af «Morgenbladet» skrev sig fra Isforholdene i Storebelt; nu er alt i Orden. Jeg ser at Bjørnson har grebet Sagen om Schweigaardsmonumentet som en ny Anledning till at skade sig i Opinionen. – Hvad mig angaar, saa er jeg fuldt opptagen af literære Arbejder, idet jeg bearbejder mine Rejseopptegnelser fra Egypten; en Digtsamling og en ny Udgave af «Kongs-Emnerne» vil ogsaa udkomme. Min Rejse har forøvrigt skaffet mig en foruroligende stor Korrespondance. – Den berømte Philaret Chasle skal i Paris holde Forelæsninger over den nyere norske Literatur; hertill har jeg for mit Vedkommende maattet skaffe Materialier. Dette er jo meget smigrende, men ogsaa meget tidsspildende. Forøvrigt er alt vel. Træffer De Overlærer Løkke, saa vær saa god at sige ham at jeg snart besvarer hans Breve. Mangfoldige Hilsener fra os alle! Deres hengivne Henrik Ibsen. Dresden den 9de Marts 1870. – Kjære Watt! Hjertelig Takk for din Ufortrødenhed i at sende mig Meddelelser fra Slagmarken! Mit Stykkes Fremgang paa det danske Theater er en Sag af overmaade stor Vægt for mig. Efter hvad man har sagt mig har ogsaa Professor Høedt med al Velvilje taget sig af mit Arbejde, og det skal jeg aldrig glemme ham! – Jeg forbereder nu Udgivelsen af en Digtsamling till Efteraaret, og redigerer forøvrigt mine Rejseopptegnelser. – For den venlige Anmeldelse i «Dagens Nyheder» er jeg meget forbunden. – For det omtalte fra Ismailia skal jeg gjøre hvad der staar i min Magt. Og hermed, kjære Ven og Medegypter, tegner jeg mig for dennegang i al Hast venskabeligst Henrik Ibsen. Dresden den 12te Marts 1870. – Kjære Watt! Noget Arrangement med Herr Boghandler Steen er i det omskrevne Anliggende umuligt, da jeg allerede har truffet Overenskomst med Herr Hegel, hos hvem et Bind af mine Digte vil udkomme till Efteraaret. – Vær af den Godhed snarest muligt at underrette Herr Steen herom og bring ham tillige min forbindtligste Takk for det gjorte Tillbud. Mit Brev af 9de Marts haaber jeg er fremkommet. Forresten intet nyt. Hils alle gode Venner! venskabeligst Henrik Ibsen. Dresden den 16de Marts 1870. – Kjære Herr Cancelliraad Hegel! Nu, da jeg antager der maa være indtraadt en Standsning i Anmeldelserne af «De unges Forbund», tillader jeg mig at frembære min forbindtligste Takk for Deres store Oppmærksomhed ved saavel gjennem Telegram som gjennem Aviser at sætte mig i Kundskab om det passerede. Efter alt at dømme maa jeg jo være i høj Grad tillfreds med Udfaldet; og jeg tør vel ogsaa haabe at Stykkets Oppførelse paa Theatret har bidraget till at skaffe det forøget Udbredelse som Bog, ialfald i Provindserne. Mit Honorar ved Theatret er jeg saa fri at anmode Dem om at lade hæve paa mine Vegne, og vedlægger den dertill fornødne Bemyndigelse. Ifølge Overenskomsten tillkommer der mig 400 Rdlr: efter 1ste og endvidre 200 Rdlr: efter 10de Forestilling, og saafremt Stykket i dette Spilleaar kan antages at oppleve dette Antal, saa kan gjerne Honoraret hæves under et. Pengene bedes derefter at maatte henstaa hos Dem, da jeg for Tiden ikke tilltrænger dem. Mit Brev af 12te Februar, hvori jeg gav en udførlig Fremstilling af Forholdet med «Kongs-Emnerne», haaber jeg er kommet Dem ihænde. – Overlærer Løkke samler mine mange spredte Digte. Fra Boghandler Steen i Kbhvn: har jeg modtaget et Tillbud om at udgive dem paa samme Maade som Grundtvigs og Wessels, hvilket jeg selvfølgelig har afslaaet, men ser heri et godt Tegn paa at man nu betragter Tiden gunstig for Udgivelsen af en Samling. – Etatsraad Collin har tillskrevet mig et meget venligt Brev, som jeg beder Dem ved første Lejlighed godhedsfuldt at takke ham for. Hvis De ligeledes træffer Professor Molbech eller Erik Bøgh, saa haaber jeg De frembærer en Hilsen fra mig; ligesaa till Dr: Bergsøe og G: Brandes, hvem jeg forøvrigt nylig har tillskrevet. – – Førstkommende 4de Juli indtræffer jo en Mærkedag, som jeg haaber vil bringe Dem baade Glæde og Beviser paa vel fortjent Anerkjendelse. – Hermed vil jeg slutte for dennegang og tegner mig Deres stedse hengivne og forbundne Henrik Ibsen. P: S: Takk for al Deres Ulejlighed med mine Lotteriaffærer; Planen med mit Nummer har jeg modtaget. – H. I. Dresden den 17de Marts 1870. – Idet jeg erkjender Modtagelsen af Herr Justitsraadens ærede Skrivelse af 25de Februar tillader jeg mig at frembære min ærbødigste og forbindtligste Takksigelse saavel for den mig derved viste Oppmærksomhed, som for den Velvilje, Hurtighed og Omhu, hvormed Oppførelsen af «De unges Forbund» er bleven iværksat ved det Kgl: Theater. Jeg har givet Cancelliraad Hegel Fuldmagt till paa mine Vegne ved Lejlighed at lade hæve det mig tillfaldende Honorar. Det er min Agt till Sommeren at besøge Kjøbenhavn, og haaber jeg da personlig at skulle have den Ære at udtale for Dem min Erkjendtlighed. Det er for mig, med Hensyn till min fremtidige Forfattervirksomhed, af stor Betydning at det Kgl: Theaters Scene er bleven mig aabnet, og med Forsikkringen om at jeg varmt og levende paaskjønner dette tegner jeg mig med Højagtelse Deres ærbødige og forbundne Henrik Ibsen. Till Herr Justitsraad Berner, Intendant ved det Kgl: Theater og Capel. Dresden den 11te April 1870. – Kjære Herr Cancelliraad Hegel! Forhaabentlig er det gjennemsete Expl: af «Kongs-Emnerne» kommet Dem ihænde; jeg afsendte det i Lørdags. Der er ikke rettet meget; thi jeg maa sige, at jeg fandt Dialogen saa grundmuret, Replikerne saa konsekvent byggede paa hverandre, at det ikke stod i min Magt at sammentrænge eller forbedre. Ifølge vor tidligere Aftale har jeg lagt Sprogkongressens Beslutninger til Grund for Retskrivningen; men mine Rettelser i Bogen er vistnok meget ufuldstændige, saaledes har jeg f: Ex: intet anmærket ved de store Begyndelsesbogstaver eller ved Tegnet å, – naar undtages paa Personlisten. Jeg henviser till J: Løkkes Redegjørelse for Retskrivningsmødets Beslutninger, der er udkommen ogsaa hos Gad i Kjøbenhavn, og forøvrigt stoler jeg ganske paa Deres fortræffelige Korrektør, der jo besidder selvstændigt Skjøn paa de Sager. Et Par Steder frygter jeg for at have rettet galt; det er saaledes min Mening at det stumme h i Ordene «thi» og «Thing» bør bibeholdes; ligeledes bør formentlig skrives «sees» «seet» «gået» o. s. v. Kunde jeg uden at forsinke Trykningen faa et korrigeret Aftryk af det 1ste Ark til Gjennemsyn, vilde det være mig kjært. «Bagler», «Birkebejner» o. s. v. bør skrives med stort. Det vedføjede Musikbilag er De vel enig med mig i at udelade. Mere husker jeg ikke at anføre for Øjeblikket; kun at det er mig meget kjært at faa Bogen trykt med noget større Typer. Deres tre venlige Breve af 18de Marts, 21de Marts og 2den April har jeg modtaget. Jeg mindes ikke om jeg har takket Dem for Brandes’s Bog; hvis ikke, saa gjør jeg det her. – Foreløbig ønsker jeg kun at spille i Lotteriet i de første 6 Trækninger. – Fra Dahl har jeg intet hørt. Det glæder mig meget at Sagen er ordnet og jeg takker og modtager med Glæde Deres Tilbud angaaende den nye Udgave. Mit nye Skuespil er endnu ikke kommet længere end til Udkastet og med Ordningen af mine Rejseoptegnelser har det lange Udsigter. – Det er min Hensigt at indlevere «Kongs-Emnerne» til det kgl: danske Theater saa snart den nye Udgave er færdig. Antages det, som jeg haaber, vil det da kunne gives i Begyndelsen af næste Sæson og derved tillige fremme Bogens Udbredelse. Jeg beder Dem tilgive at jeg saa længe har ladet vente paa Svar. Et maa jeg spørge Dem om. Har man paa det kgl: Theater spillet «Et rigt Parti»? Det er af min Svigermoder (anonymt); men De er naturligvis indviet i Hemmeligheden. Hun tænker nu paa at forlade Christiania, og deri gjør hun ret. Fra Bjørnson hører jeg intet; han har rimeligvis travelt med det forestaaende Feldttog til Island. Det gjør mig forresten ondt at det er kommet til Brudd imellem os; jeg haaber dog at det ikke skal blive af Varighed. Vidste jeg at De ikke havde noget imod det eller af Grunde, som jeg ikke kjender, fandt det utilraadeligt, saa skulde jeg ikke være utilbøjelig til at tilegne ham den nye Udgave af «Kongs-Emnerne», muligens med et Par Verslinjer. I bekræftende Fald saa jeg gjerne om De ved Lejlighed gjorde ham en Forespørgsel eftersom den direkte diplomatiske Forbindelse imellem os er afbrudt. – Med de venligste Hilsener tegner jeg mig Deres ærbødigst hengivne Henrik Ibsen. Dresden den 13de April 1870. – Kjære Herr Cancelliraad Hegel! En idag fra Christiania modtagen Skrivelse oplyser mig om Ting, som foranlediger mig til at tilbagekalde min i mit sidste Brev fremsatte Anmodning til Dem om at rette en Forespørgsel til Bjørnson. I Haab om at denne Tilbagekaldelse vil fremkomme i betimelig Tid tegner jeg mig Deres ærbødigst hengivne Henrik Ibsen. Dresden den 21de April 1870. – Kjære Watt! Hjertelig Tak for det tilsendte egyptiske Værk med dertil hørende smigrende Dedikation! Det har været mig en stor Fornøjelse ved Læsningen at opfriske mange fælles Rejseminder, og jeg haaber at Bogen vil finde en talrig Læsekreds hjemme. – Ligeledes takker jeg forbindtligst for en igaar modtagen Pakke indeholdende Grundtvigs m. Fls Digte. Naar jeg kommer til Kjøbenhavn ved jeg endnu ikke. Fra Erik Bøgh har jeg havt et meget elskværdigt Brev. Hils ham og alle andre gode Venner! I flyvende Fart venskabeligst Henrik Ibsen. Dresden den 5te maj 1870.– Kære Herr Cancelliråd Hegel! Hermed har jeg den fornøjelse at tilbagesende korrekturarket af «Kongs-emnerne» tilligemed listen over de tvivlsomme ord. Principerne for disses retskrivning kan jeg visstnok ikke i et og alt billige; men jeg er fuldkommen enig med sprogmødets øvrige norske medlemmer i at vi ikke må fjerne os for meget fra de Danske, eller gå videre, end I er tilbøjelige til at være med. – Jeg synes den nye tryk og bogstavering ser fortræffelig ud og er let at læse. Mine betænkeligheder ved at dedicere bogen til Bjørnson, hidrører ikke fra hans holdning ligeoverfor mig, skønt denne er alt andet end venskabelig; men sagen er at hans fremfærd som publicist truer med at anrette ligefremme ulykker i Norge, og som følge deraf har der, netop blandt de bogkjøbende klasser, dannet sig et så stærkt parti imod ham at en tilegnelse til ham for tiden vilde være ligefrem uforsvarlig ligeover for Dem, som forlægger. For øvrigt ønsker jeg intet heller end en udsoning; og det skulde være mig kært om De kunde få anledning til at fortælle ham at det rygte, han tror og udbreder, nemlig at jeg vil overtage direktørposten ved Christiania theater, er aldeles uefterretteligt. Posten har været mig tilbudt og deraf har jeg taget anledning til at virke for ham, med bibeholdelse af M: Bruun som regissør, hvilket jeg anser som det gavnligste i alle henseender. – For indsættelsen af de 1000 Rdlr i sparekassen takker jeg Dem forbindtligst; ligeså for Deres fortræffelige forslag at søge en komponist til «Kongs-emnerne». Jeg kender P: Heise fra Rom, og skal endnu i morgen tilskrive ham om den sag. Min svigermoders forfatterskab til «Et rigt parti» er, som jeg erfarer, en offentlig hemmelighed også i Norge. Hun er selv skyld deri. Jeg er spændt på at få vide hvorledes det vil blive modtaget i Kbhvn. «Kongs-emnerne» tror jeg bør indleveres til direktionen så snart den nye udgave er færdig. Med de hjerteligste hilsener tegner jeg mig Deres ærbødigst forbundne Henrik Ibsen. Dresden den 9de Maj 1870. – Herr P: Heise! I tillid til at jeg siden vort samvær i Rom har beholdt en plads i Deres venlige erindring, tager jeg mig idag den frihed at tilskrive Dem nogle linjer. Sagen er nemlig denne: Af mit historiske skuespil «Kongs-emnerne» forberedes en ny gennemseet udgave hos Hegel. Bogen vil rimeligvis blive færdig i næste måned, og så snart dette er skeet, indleverer jeg stykket til det kgl: danske theater. Efter hvad der privat er kommet mig for øre har jeg al grund til at forudsætte at det bliver antaget. Nu er det mit spørgsmål til Dem, om De skulde ville komponere musik til stykket? Der behøves ouverture og introductioner, kirkemusik og festmarsch i første akt, dands i anden, bøn og vuggesang i tredje, melodramatisk ledsagelse til kampscenerne i fjerde, samt endelig kvindernes chor i stykkets slutning. På forlangende vil der fra den Gyldendalske boghandel straks blive Dem tilstillet et exemplar af stykket, og skulde De så, efter at have gennemlæst det, være villig til at indgå på mit forslag, håber jeg De godhedsfuldt med et par linjer underretter mig derom. I håb om snart at høre fra Dem beder jeg Dem at frembære min ærbødigste hilsen til Deres ærede frue og tegner mig venskabeligst Deres Henrik Ibsen. Min adresse er: Königsbrücker-Strasse, No 33. Dresden den 12te Maj 1870. – Herr Advokat Andresen! At jeg med megen Interesse følger Theaterbevægelserne hjemme, vil De jo nok kunne tænke Dem, og jeg er Dem derfor særdeles taknemmelig for den Oversigt over Stillingen, som De i Deres sidste Brev har været saa god at meddele mig. For saa vidt som det i Frastand gaar an at dømme om Tingene, saa tror jeg at man maa ønske Theatret til Lykke med det stedfundne Oprør. De fratrædendes Antal er ikke stort nok til at kunne standse Driften, og dog tilstrækkeligt til at overbevise Publikum om, at det bliver den skadelidende Part, saa længe Agitationerne fortsættes. Hvis den herved fremkaldte Uvilje udnyttes i sit hele Omfang, saa er meget vundet. Det er klart at Oprørerne kun har risikeret sine Livsstillinger i det sikre Haab at Direktionen snart skulde give efter. Svigter dette Haab, saa vil der om kort Tid opstaa Splittelse i selve Oprørslejren; nogen lang Belejring vil de ikke kunne udholde, og Troppen er ikke heller saaledes sammensat at der paa den kan grundes et Repertoire. Efter mit Kjendskab til Personerne vil Isachsen først krybe til Korset, og dernæst Gundersens. Men da bør man rigtignok ogsaa til Advarsel for Fremtiden gjøre dem det saa hedt som muligt. Hvis jeg i nærværende Øjeblik havde nogen Indflydelse paa Direktionsanliggenderne, saa vilde jeg, for det større Eftertryks Skyld, foranledige en Henstillen fra Repræsentantskabet til Bestyrelsen, gaaende ud paa kun at tilstede en delvis Gjenoptagelse af de frafaldne, og det kun paa betydeligt nedsatte Gager og med Fortabelse af Pensionsret af det Fond, der er opsparet forinden deres Gjenindtrædelse. – I al Fald maa jeg udtale, at hvis jeg skulde overtage nogen Befatning ved Theatret, saa maatte jeg vide mig sikkret mod deslige Optøjer. Det er meget muligt at min Ansættelse kunde foranledige en Tilbagevenden af de Udtraadte, enten fordi disse i mig saa «en Overgang til Bjørnson», eller fordi de gjorde Regning paa en Medgjørlighed fra min Side, som jeg ikke længere besidder; men hvis man i det ene eller det andet, eller i begge Dele, fandt sig skuffet, saa er det klart at Theatret til næste Aar havde den samme Historie om igjen. De Personer maa lære at føle at det er lettere at gaa bort end at komme ind igjen, og ingen Tid er hertil belejligere end de lange gageløse Sommermaaneder. At et Forlig med Bjørnson under de nuværende Omstændigheder er en Umulighed, deri er jeg ganske enig med Dem; og jeg tror at Bjørnson aldrig under nogensomhelst Omstændigheder burde overdrages den hele artistiske Styrelse og Myndighed. Han mangler i en paafaldende Grad Literaturkundskab og vil af den Grund aldrig kunne opstille et principmæssigt Repertoire. Heller ikke vil hverken Scenearrangementet eller Detailinstruktionen være tjent med ham. Men han vil alligevel kunne øve en vækkende Indflydelse paa Personalet, og overhovedet stifte Gavn alene derved at han er der. den 20de Maj. Dette Brev er ved tilfældige Omstændigheder blevet liggende ufuldført og imidlertid er jo ved en sørgelig Begivenhed Theaterspørgsmaalet blevet væsentlig forandret. Jeg modtog igaar Efterretning om Krohns Død. Det er formentlig givet at det Bjørnsonske Komplot dermed vil være sprængt, og at Bestyrelsen kan foreskrive Oprørerne hvilke Betingelser, den lyster. Jeg haaber ogsaa at man vil vide at benytte sig af Lejligheden til Betryggelse for Theatrets Fremtid. Hvad jeg i dette Brev egentlig havde tænkt at slutte med, vil jeg paa Grund af den forandrede Situation indtil vidre beholde for mig selv. – De med mig plejede Underhandlinger betragter jeg naturligvis ikke som paalæggende Direktionen nogenslags Hensyn. Kan der tilvejebringes en anstændig Fredsslutning med det Resultat at Bjørnson indtræder som Censor eller øverste Leder af den literære Styrelse, medens Hr: M: Bruun forbliver Sceneinstruktør og Regissør, saa ser jeg det gjerne. Kun skulde jeg i saa Fald andrage paa at det med bindende Virkning maa gjøres Bjørnson til Pligt ikke at udestænge mig eller andre norske Forfattere fra Repertoiret. Er Bestyrelsen uvillig til i den eventuelle Fredstraktat at optage en saadan Paragraf, beder jeg mig derom underrettet, for derefter at kunne henvende mig med en motiveret Forestilling til Repræsentantskabet. – Jeg er meget spændt paa at erfare hvad der i den nærmeste Fremtid vil ske, og haaber det bedste. Med mange Hilsener tegner jeg mig Deres meget forbundne Henrik Ibsen. Dresden den 25de Maj 1870. – Kære Herr Cancelliråd Hegel! Jeg takker Dem forbindtligst for det tilsendte expl: af «Et rigt parti», som jeg med megen spænding har imødeseet. Bogen er jo virkelig interessant; den er åndrigt skrevet; måske lidt for åndrig i replikformen; hvorvidt karakterskildringen kan kaldes ganske naturlig, er et andet spørgsmål. Den minder forøvrigt, synes mig, ikke så lidt om manéren i Alfred de Mussts «proverbes» og navnlig om Bjørnsons «De Nygifte». Har ikke kritiken i Danmark gjort den samme bemærkning? Jeg forudsætter imidlertid at stykket er blevet glimrende spillet, og håber at det derved vil kunne holde sig oppe. Under alle omstændigheder anser jeg det heldigt for forfatterinden at hun er kommen bort fra bondenovellen, der åbenbart har ledet hende mere og mere ind i affektation og forskruelse, hvilket jeg også på det stærkeste har sagt hende. Men desværre, hun stoler tryggest på dem, der skader hende mest. Idag skriver jeg Dem hovedsagelig til for at bede Dem bevise mig den store godhed at sende mig 200 Rdlr dansk i preusiske penge eller vexel efter behag. «Kongs-emnerne» er nu, som De vel allerede ved, definitivt antaget til opførelse på det kgl: theater og vil, ifølge Justitsråd Berners brev, blive givet i begyndelsen af næste sæson. Herr Heise har med megen beredvillighed påtaget sig at komponere musiken. Den til korene hørende tekst sender jeg ham; men den bør ikke optages i bogen, da den kun vil forsinke og forstyrre læsningen, idet den er overflødig for forståelsen af handlingens gang. Også for det tilsendte hefte af «Dansk Tidsskrift» takker jeg Dem meget. Hvem kan forfatteren af brevet fra Norge være? Jeg har gættet på min gamle ven G. A. Krogh. Tiden for min rejse til Danmark er endnu ubestemt; jeg vil gerne vælge den smukkeste årstid, og hernede ialfald er vejret endnu så temmelig afvekslende. Jeg har mange literære planer og udkast i tankerne; men til noget afgørende er det endnu ikke kommet. Skulde De have erfaret noget om den påtænkte rollebesætning i «Kongs-emnerne», så vilde det interessere mig særdeles ved lejlighed at få høre lidt derom. Fra Norge hører jeg kun om splid og uro i alle retninger. Bjørnson synes ganske at have skudt sin digtervirksomhed tilside for at kaste sig ind i andre ting; men jeg håber for hans egen skyld at det ikke vil blive af lang varighed. Med de bedste hilsener tegner jeg mig Deres ærbødigst hengivne Henrik Ibsen. Dresden den 29de Maj 1870. – Kjære Svigermoder! I Haab om at disse Linjer maa komme Dig ihænde den 3die Juni skriver jeg Dig nu til for at sende Dig min dobbelte Lykønskning, først i Anledning af Dagen; som jeg haaber at Du i en lys og glad Fremtid mange, mange Gange vil komme til at fejre, – og dernæst i Anledning af dit nye Stykke, hvis Udgivelse og Opførelse, i Danmark som i Norge, vel maa have været en ublandet Triumf for Dig. Hegel har sendt mig et Exemplar; jeg har læst det atter og atter, og vil fremdeles gjøre det. Her har Du med fuld Sandhed skabt et Værk, som kun Du og ingen anden kunde digte. Det overraskede mig forøvrigt ikke; thi jeg vidste saa urokkelig sikkert, at Du netop paa dette Feldt besad et Mesterskab, som jeg længe og dybt har beklaget at Du hidindtil har været utilbøjelig til at udnytte. Nu er imidlertid Isen brudt, og det tør vel ansees givet at en rig Produktion vil følge bagefter. Du har jo alle Betingelser: et varmt og fyldigt Stemningsindhold, Erfaringer og Iagttagelser baade af Karakterer og af Situationer, Aand i Overflod, og idealt Syn for at hæve Virkeligheden op til den indre, højere Sandheds Sfære, en Forvandling, hvori dog egentlig den poetiske Tilblivelse ligger. Hvad Kritiken har sagt, ved jeg ikke; har den havt nogen Udsættelse at gjøre, saa Pokker i Vold dermed! De fleste kritiske Udsættelser reducerer sig i Almindelighed i sit inderste Væsen til en Bebrejdelse mod Forfatteren fordi denne er sig selv, tænker, føler, ser og digter som sig selv, istedetfor at se og digte saaledes, som Kritikeren vilde have gjort – hvis han havde kunnet. Opgaven blir derfor væsentlig den, at frede om sit eget, holde det frit og rent for alt uvedkommende udenfra, og derhos for sig selv klart at skjelne mellem det oplevede og det gjennemlevede; thi kun det sidste kan være Gjenstand for Digtning. Er man stræng i dette Punkt, saa vil intet Stof ud af det dagligdagse være saa prosabefængt at det jo kan sublimeres til Poesi. Men hvad siger nu Bjørnedyrkerne? Kan de tilgive Dig at Du har skabt en fin og skjøn Digtning? Dog, Udyr og anden Styghed vil jeg ikke videre tænke paa idag; jeg priser Dig kun lykkelig fordi Du var heldig nok til at faa dit Stykke opført forinden man havde faaet Theaterpersonalet spredt for alle Vinde. Bjørnson gjør mig Uret naar han tror sig skildret i Stensgaard. Jeg har kun villet skildre en opstyltet Affektant, en splittet Personlighed, i Almindelighed, og naar han tager det til sig, saa maa det være fordi hans onde Samvittighed minder ham om det æreløse Hykleri, som han har vist mod mig og hvorom jeg i Stokholm afvigte Sommer fik fuld Vished. Men saa langt fra af Hævn at ville stille ham i Gabestokken, har jeg, med deltagende Hensyn til de skidne og depraverende Omgivelser, hvori han desværre staar, af Hjertet tilgivet ham, og det bedste Bevis herpaa maa vel være at medens hans Hjælpershjælpere i Smudspressen hjemme fortæller at jeg konkurrerer med ham til Theaterdirektørposten, saa er det sande Forhold det at jeg har benyttet de med mig indledede Underhandlinger til at virke for ham! Dette har jeg gjort, ikke fordi det vilde være nogen særdeles Vinding for Theatret at faa ham igjen, men fordi jeg tror at han derved maaske vilde kunne gjenvinde den Fred i Sindet, som han nu i en saa sørgelig Grad synes at savne. Og jeg har gjort det til Trods for at Bjørnson under sin tidligere Direktørtid udelukkede mine Stykker fra Repertoiret, og naturligvis paany vil gjøre det samme. Saaledes er Sammenhængen med de Forholde, hvilke man i Kristiania har omløjet til en af mig mod Bjørnson rettet Forfølgelse! – – Men først og sidst, Held og Lykke! Fra Marie faar Du Brev. Susanna og Sigurd sender sine bedste Lykønskninger gjennem Din hengivne Henrik Ibsen. Hils Dorothea mange Gange fra mig; hendes Forlovede ligesaa; til Sommeren haaber jeg at faa gjøre hans Bekjendtskab. H. I. Dresden den 4de Juni 1870. – Kjære Svigermoder! I mit forrige Brev glemte jeg en vigtig Sag; og derfor idag et Par Ord i al Hast. Du maa endelig indlevere «Et rigt Parti» til det kgl: Theater i Stockholm. Send et Expl: af Bogen under Omslag, frankeret, i Brevposten, og adressér Pakken saa vel som din samtidigt afgaaende Skrivelse til: Første Hofmarskalk hos Hs: Maj: Kongen, Herr Erik af Edholm, Direktør for de kgl: Theatre. Hils ham forbindtligst fra mig. Bed ham gjennemlæse Stykket med følgende Rollebesætning i Tankerne: Eduard GrantHerr Elmlund. Julie "Fru Hwasser. Carl BrammerHerr Fredriksson. Fru Carlsen "Fru Almlöf. Det er min Overbevisning at intet Theater i Europa for Tiden vil kunne præstere et Spil, som af disse fire. Overlad til Herr Edholm at bestemme Vilkaarene for Honoraret, og vær ikke forventningsfuld i saa Henseende; thi i Sverig har man strængt taget ingen juridiske Forpligtelser lige over for trykte Arbejder. Men berør ikke dette; lad, som om Du var uvidende derom. Ære vil Du i al Fald høste. Opsæt ikke hermed! Sæt Sagen i Værk straks, for at Stykket i Sommerens Løb kan blive oversat. Resultatet kan ikke være tvivlsomt. Din hengivne Henrik Ibsen. den 5te Juni. Just som jeg skulde afsende foranstaaende Linjer, modtog jeg dit Brev og vil derfor tilføje noget mere. Jeg erfarer, hvad der ikke var mig uventet, at vi to er komplet uenige i vor Opfatning af Theaterspørgsmaalet. Jeg stiller mig fuldkommen paa Bestyrelsens Side lige over for Oprørerne; jeg kan ikke dele denne sentimentale Medfølelse for alskens Pligtbrud; en Theaterstyrelse tør ikke hengive sig til den bibelske Gesinnung, for hvilken det fortabte Faar er alt og Resten af Hjorden ingenting. Sligt skaber kun Kaos og Forvrøvling og Forvirring, som dengang Lamartine skulde regere Frankrig. Jeg har selv været Theaterdirektør; jeg ved at i 99 Tilfælde af 100 har Skuespillerne den udisputerligste Uret ligeover for Bestyrelsen. – «Væ, victis!» hed det i Oldtiden, og saaledes bør det hede den Dag idag. Det vilde være i højeste Grad uforsvarligt mod Institutionen om man ikke nu, netop nu, lagde en Tøjle paa Oprørslysterne. En Skuespiller staar i et andet Forhold, end enhver anden Kunstner; han er ingenting helt i og for sig selv alene, han tilhører en kompliceret Maskine, som han paa en lovbunden Maade har at gribe ind i, og har han valgt Stillingen, saa skal han ogsaa bære Stillingens Medfør. Dette er ikke Haardhjertethed, men Resultatet af en sund Erfaring. – Bestyrelsens realistiske Retning finder jeg ikke saa daddelværdig endda, idet jo Talen er om et Sekondtheater, uden Statsbidrag, i en By af 3die Rang. En anden Sag er det jo rigtignok, dersom Fru Gundersen med Mand, Herr Isachsen, og andre ædle Kunstnernaturer skulde foretrække at oppebære ideale Gager; men i min Tid var bemeldte Kunstnernaturer i Gagepunktet realistiske nok. Jeg ved jo rigtignok, at Herr Bjørnson dirigerede Theatret saa idealistisk, at dersom han havde faat raade et Aar til, saa vilde han have «løftet» hele Indretningen ud af Realitetens Verden; men jeg kan ikke være med paa at finde dette priseligt. – At Hr: M: Brun hører hjemme paa en underordnet Plads ved Scenen, er ogsaa min Mening; og jeg gjentager det fra mit forrige Brev, jeg har efter Evne virket for Hrr Bjørnsons Gjenindtrædelse med passende Magtbegrænsning. – Hvad angaar Hr: Bruns Forhaabninger under mit eventuelle Regime, saa har jeg bevæget mig for meget ude i Verden til ikke at være bleven en Smule Diplomat. Har Du selv, personlig, hørt ham yttre sig, som anført? Hvis ikke, saa kunde jeg have Lyst til at tillade mig en beskeden Formodning om at Ytringerne muligens kunde hidrøre fra en af Hr: Bjørnsons Underliterater i Skandalpressen. Motivet vilde i saa Fald ligge nær for Haanden; og idethele taget skulde det more mig om Hr: Bjørnsons Livegne vilde spilde ret meget af sin Tid med at sætte ondt Blod mellem mig og Theaterbestyrelsen, for at hindre mig i at overtage en Bestilling, som jeg ikke vil have. Din Henrik Ibsen. Dresden den 9de Juni 1870. – Kjære fru Schulrud! Hvad må De tænke om mig, som så længe lader Deres venlige brev ubesvaret? Sagen er, at da det efter temmelig lang tids forløb kom mig ihænde, håbede jeg ret snart personligt at skulle kunne bringe Dem svaret; omstændighederne har imidlertid forhalet min rejse, og nu, da De rimeligvis er vendt tilbage fra Deres udflugt til hovedstaden, vil jeg ikke længere udsætte med at sende Dem vor hjerteligste hilsen og tak fordi De, trods adskillelsen i tid og rum, så venligt har bevaret os i Deres erindring, og ikke mindst fordi De på en så hjertelig måde har ladet os det vide. Dog, igrunden vidste jeg det jo i forvejen; jeg har følt mig forvisset om at De i disse lange år har havt en god plads for os i Deres minde, ligesom De stadigt har været i vore tanker; thi skjønt vi ikke ret ofte stødte sammen, så er De dog en af dem, som vi synes vi ejer for livet. Således måtte det jo også være; den kjære bortgangne står så stærkt og bindende mellem os, således, som kun en fælles sorg og et fælles tab kan binde. Ja, han var mig i sandhed en ven, helt ud, fuldt og trofast. Når jeg ser tilbage, så er der ingen, der således er sammenvokset med min ungdomshistorie, som han. Og midt under de sejre, jeg siden har vundet, har det været mig et dybt skår i glæden, at ikke han fik være iblandt os og dele den med mig. Han var just en ven i de dage, da det gjaldt at forsage og forberede det, som skulde komme; og hvor få har man ikke gjerne med sig og for sig under slige tider? Der er nok af dem, der tager en til indtægt, når man er ovenpå; men der var ligeså mange muligheder imod som for, dengang han sluttede sig til mig med hele sit ærlige trofaste hjerte. – Siden skiltes vi ad i livet; breve vekslede vi kun sjelden; det var ligesom det ikke behøvedes imellem os; ja, når jeg mindes tilbage, så har vi egentlig aldrig talt et ord til hinanden om venskab eller lignende. Hvad der bestod imellem os, var kommet ganske af sig selv, var blevet til noget ganske naturligt, som det ikke faldt os ind at tænke kunde være anderledes. – Og da vi så mødtes igjen, blev vort samliv så sørgelig kort. Men et tab har dog sin opløftelse i sig, ligesom det har sin bitterhed. Det er det forklarede billede, det inderste sande i personligheden, der bliver tilbage; hvad adskillelsen røver, er det uvæsentlige. Og dog, kjære fru Schulrud, ved jeg nok hvilken usigelig tung kamp det kræver at vinde frem til denne betragtning. Hvem vilde vel betænke sig, når han havde valget –? Dog, De er, Gud ske lov, lykkelig. De har vundet fred, og De har Deres børn at elske, at leve for og at stride for. Hils dem tusende gange fra os! Kommer jeg til Norge i sommer, så kommer jeg også ganske visst op og hilser på Dem. Og De kan tro jeg længes efter at komme mod nord nu, – om end kun for en kort tid; thi jeg har store betænkeligheder ved at tage fast bolig deroppe. Jeg frygter, det vilde binde mig i min virksomhed. Vi mennesker er langsynte; vi ser bedst på frastand; alt det uvedkommende, alt det, som kun hører døgnet til, får en betydning, som det ikke tilkommer, når man står midt i stimlen; således har jeg i al fald følt det. Jeg har flakket vidt omkring, siden vi skiltes. I Italien har vi levet og rejst omkring i fire år; derefter to år på forskjellige steder her i Tydskland. I Egypten har jeg, som De måske ved, også været; har været helt nede i Nubien; har siddet ved det røde hav og seet over mod Sinai. Men jeg føler mig mere norsk i sind, end nogensinde før; De må ikke tro, hvad så mange tror, at jeg er uvilligt stemt imod mit fædreland. Det er udvæksterne på vort samfundsliv, som jeg afskyr; men de hører ikke organismen til. Min kone og svigerinde hilser Dem hjerteligst; vi taler ofte om Dem og har det håb at vi nok engang vil få anledning til at samles i hjemmet. Sigurd beder at hilse børnene; og det gjør vi da allesammen! Et portræt af Ole vilde være mig en usigelig kjær gave; jeg har intet. Vor adresse her i Dresden er: Königsbrücker-Strasse, No 33. Vi bor her smukt og behageligt, har en liden etage for os selv i et strøg omtrent som Homansbyen i Christiania. Megen omgang har vi naturligvis ikke; nogle skandinaviske familjer findes her dog i almindelighed, og mange gjennemrejsende besøger os. Theatret gjæster vi fra og til, jeg temmelig ofte. Sigurd går i et gymnasium, taler tydsk som en indfødt og gjør gode fremskridt. Og hermed takker jeg Dem gjentagende for Deres kjære brev. De vil til enhver tid berede os en stor glæde ved at lade os høre fra Dem. Tusende hilsener! – Med hjerteligt venskab Deres Henrik Ibsen. Dresden den 11te Juni 1870 Frøken Laura Petersen! For Deres Opmærksomhed ved at tilegne mig Deres Bog, beder jeg Dem modtage min oprigtigste Tak. Hvis jeg imidlertid skulde udtale nogen Mening om Arbejdet, saa vilde jeg paa en vis Maade befinde mig i Forlegenhed. De vil jo nemlig have Bogen betragtet som en Opbyggelsesbog, og det slags Literatur forstaar jeg ikke at bedømme. Hvad der ved Læsningen har tiltalt og interesseret mig er Karakterskildringen og overhovedet Deres umiskendelige Anlæg for det rent Digteriske. Men hvor vidt dette i Deres Øjne er en Ros, ved jeg jo slet ikke.Det lader jo næsten, som om det vilde være Dem en Skræk at tænke, at De havde skrevet «En Roman». I saa Fald forstaar vi to ikke hinanden, «Brand» er et æsthetisk Værk helt og holdent og ikke en Smule andet. Hvad den kan have nedbrudt eller opbygget, er mig aldeles uvedkommende. Den blev i sin Tid til, som Resultat af noget gennemlevet – ikke oplevet –; det var mig en Nødvendighed gennem digteriske Former at frigjøre mig for noget, som jeg i mit Indre var færdig med; og da jeg paa den Maade var bleven det kvit, havde min Bog ikke længere nogen Interesse for mig. Hvorledes De nu betragter denne Slags verdslig Virksomhed, er mig ikke ganske klart. At De har de naturlige Betingelser for at blive Forfatterinde paa dette verdslige Omraade, derom føler jeg mig forvisset. Men man kan ikke slaa to hinanden uvedkommende Ting sammen. Og muligens er det heller ikke gaaet klart op for Dem, hvad Kunst og Digtning egentlig er; men tro i saa Fald indtil videre, at de ikke er af det onde! Hvad der langt ud over Læsningen af «Brands Døtre» har beskæftiget mig som et Problem, er Forfatterindens Personlighed, Deres indre, sjælelige Forhold til Bogen. Det kunde vel hænde sig, at hvis man kom tilbunds heri, saa fik man, tiltrods for Deres Protest, ud at Bogen i sin Tilblivelse dog var et Digt, et æsthetisk Værk, eller hvad andet slemt man plejer at kalde deslige Arbejder. Alt det, der nemlig staar i Bogen kun for Deres religiøse Øjemeds Skyld, lader sig jo udskille uden at skade Organismen i det Hele. Tænker De nu at gaa videre paa Forfatterbanen? Dertil skal der noget andet og mere, end den blotte Naturbegavelse. Man maa have noget at digte paa, et Livsindhold. Har man ikke det, saa digter man ikke, man skriver kun Bøger. Nu ved jeg meget vel, at et Liv i Ensomhed ikke er et Liv i Indholdsløshed. Men Mennesket er dog i aandelig Forstand en langsynet Skabning; vi ser klarest i en stor Afstand; Detaljerne forstyrrer; man maa ud af det, man vil dømme; Sommeren skildrer man bedst paa en Vinterdag. Jeg havde tusinde Ting at sige; men i et Brev kan man kun give Antydninger. At give Raad er en mislig Sag; og sligt har De jo heller ikke forlangt. Hovedsagen er at blive sand og tro i Forhold til sig selv. Det kommer ikke an paa at ville Dit eller Dat, men paa at ville det, som man absolut maa, fordi man er sig selv og ikke kan andet. Hele Resten fører kun ind i Løgnen. – Sent eller tidligt tænker jeg at gjæste Norge, og muligens faar jeg da Anledning til personligt at hilse paa Dem; thi min Rejse vil komme til ogsaa at gjelde det nordlige. De skal ikke tro, at jeg er saa uvenligt stemt imod mine Landsmænd, som mange beskylde mig for. Og hvorom alting er, saa kan jeg forsikre Dem, at jeg ialfald ikke er venligere imod mig selv end imod andre. Og hermed vil jeg for dennegang med de bedste Ønsker tegne mig Deres ærbødige Henrik Ibsen. Königsbrücker-Strasse, Nr. 33. Dresden den 16de Juni 1870. – Kjære Herr Heise! Tilgiv at jeg så længe har opsat besvarelsen af Deres venlige brev. Det var mig en stor glæde at få visshed for at De vilde komponere musiken til «Kongs-emnerne». Den latinske tekst til korene i første akt kan jeg ikke overkomme, men skal snart sende Dem et slags oversættelse efter hukommelsen; ligeledes skal jeg skrive ord til kvindernes bøn i stykkets slutning, (samt til munkenes i tredje akt.) Jeg er, efter nærmere overvejelse, ganske enig med Dem i at der ikke bør sættes musik til slagscenerne; derimod takker jeg Dem meget for Deres forslag at behandle gjengangerscenen melodramatisk. Det var for mig en i sandhed smigrende overraskelse at erfare at De havde fundet «Bergmanden» og digtene i «Peer Gynt» brugbare for musikalsk behandling. Selv er jeg et musikalsk udyr, som ingen ret har til at tale med om musikalske værker; men en ubevidst følelse for musik har jeg dog, og ved at høre Deres kompositioner stod det slående klart for mig at De i højeste grad stærkt og ejendommeligt havde forstået i toner at udtrykke netop den stemning og det tankeindhold, som jeg har villet lægge i ordene. Hjertelig tak! Hils Deres ærede frue fra os. Til København kommer jeg rimeligvis om ikke ret lang tid. Deres meget forbundne Henrik Ibsen. Dresden den 20de Juni 1870. – Kære hr: cancelliråd Hegel! På omstående blad sender jeg Dem teksten til korene i første akt; resten skal blive sendt i løbet af ugen. For de i brev af 28de Maj sendte 150 thaler pr: takker jeg forbindtligst. Ligeså for Bjørnsons digte. Hvad siger kritiken? Mig forekommer det at han har taget altfor mange bagateller med; enkelte anmærkninger er temmelig naragtige og formatet meget uheldigt. Mere næste gang; jeg modtog i dette øjeblik Deres brev. Hr: Heise bedes hilset. Deres ærbødigst hengivne Henrik Ibsen. Dresden den 25de Juni 1870. – Kjære hr: Heise! Hermed sender jeg Dem de resterende tekster; den forrige sending håber jeg er kommen Dem ihænde. Som De vil se, har jeg tænkt mig munkenes sang i 3die akt holdt i en noget burlesk tone, således som situationen tilsiger det. Naturligvis beror det ganske på Dem, hvor langt De, med hensyn til musiken, i så henseende vil gå. Det er heller ikke nødvendigt at sangen høres uafbrudt under hele den temmelig lange dødsscene; den kan sagtne og forstumme, og så igjen begynde på nyt, alt således, som De selv finder for godt; kun vil jeg bede Dem at vælge bestemte dertil passende steder i dialogen, hvor sådant sker. Ligesom jeg daglig gratulerer mig selv til at De har påtaget Dem kompositionen, således ønsker jeg nu Dem held og lykke med arbejdet! Deres Henrik Ibsen. Dresden den 26de Juni 1870. – Herr advokat Andresen! Det har gjort mig ondt at læse den skildring af theatrets oekonomiske tilstand, hvormed De indleder Deres sidste ærede brev. Jeg fatter rigtignok ikke ganske hvorledes Krohns død, der indtraf 14 dage før sæsonens slutning, kan betegnes som årsag til dette resultat, så meget mere som i tidligere tider Maj måneds indtægt aldrig har været afgjørende for indretningens status; men under disse omstændigheder lykønsker jeg direktionen til den betydelige besparelse af sommergager, som opsigelserne har medført. At den private brevveksling om theateranliggender, som De venligst har indledet med mig, er bleven gjort til gjenstand for uefterrettelig og vildledende omtale i dagbladene, forundrer mig mindre, når jeg ser hen til at sagen, selv blandt theatrets nærmeste vedkommende, synes at hvile under en viss utydelighed i opfatningen, som jeg beklager, og som jeg ikke tror at jeg har givet anledning til. For kort tid siden modtog jeg nemlig et brev fra hr: direktør Brun, der indleder sin skrivelse med følgende ord: «At jeg har været vidende om de Forhandlinger, Herr Højesteretsadvokat Andresen paa Direktionens Vegne har ført med Dem, behøver jeg vel neppe at sige Dem»; – – – «Jeg ved altsaa, hvad der er skrevet og bifalder det fuldkomment». Bortseet fra det mindre korrekte udtryk «paa Direktionens Vegne» var jo dette fuldkommen i sin orden; men jeg må tilstå at jeg har havt nogen vanskelighed ved at bringe hr: Bruns medviden i forhandlingerne i samklang med en af ham i Kristiania brugt yttring, i hvilken han uden forbehold har udtalt, at om jeg tog ansættelse ved theatret, så kom han lige fuldt til at beholde sin nu havende stilling og myndighed. Jeg drog først referatet af disse hr: Bruns ord i tvivl; men på min yderligere forespørgsel fik jeg til svar, at «det var aldeles visst, at hr: Brun havde udtrykt sig så». – Disse oplysninger meddeltes mig i tidsrummet mellem 12te og 20de Maj. Hvorledes er nu dette at forstå? Når jeg gjennemlæser Deres breve tror jeg mig fremdeles berettiget til deraf at uddrage den slutning, at den post, De tilbyder mig, skulde oprettes gjennem en deling af det embede, hr: Brun for tiden beklæder. Herr Brun derimod, som jo ogsaa kjender underhandlingerne, synes derimod at opfatte sagen som om man tilsigtede oprettelsen af en ny bestilling, medens han beholdt sin hele magt og myndighed ubeskåret. En tredje fortolkning kunde rigtignok vore fælles uvenner falde på at give tilbedste; den nemlig, at han skulde have magten og jeg ansvaret. Men denne fortolkning er både for Dem og for mig så fornærmelig, at jeg ikke videre skal opholde mig derved. – Når jeg gentagende gange og til trods for mange nærliggende betænkeligheder har anbefalet Hr: Bjørnson, så er dette skeet fordi han er den eneste, om hvem jeg ved at han har den første og nødvendigste betingelse for at komme i forslag, nemlig villighed til at overtage posten. Et andet hensyn har derhos for mig været medvirkende; nemlig gjenoprettelsen af den gode forståelse mellem theatret og Bjørnson som dramatisk forfatter. En stadig forøgelse af det nationale repertoire vil altid i en væsentlig grad betinge theatrets pekuniære status og derigjennem dets virkeevne i kunstnerisk retning overhovedet. – At avisernes uefterrettelige meddelelser ikke i tide er blevne gjendrevne fra den eneste kant, hvorfra sådant med virkning kunde ske, tør muligens senere hen vise sig at være uheldigt. Det er ikke usandsynligt at den nuværende theaterstyrelses modstandere vil betegne denne taushed som planmæssigt beregnet på at svække agitationerne så længe, indtil den for disse belejligste tid var forbi. Hvor vidt da ikke, som følge heraf, striden med forøget hadskhed og hensynsløshed vil blive fornyet, turde være et spørgsmål, som vel havde været værd at overveje. Hvad der nu klogest bør gjøres, har jeg her i frastand noget vanskeligt for at bedømme. Min agt er derfor at forholde mig afventende og parat til handling. Skulde pressen grundløst og ubeføjet påbyrde mig ansvar for delagtighed i formentlige intriger, så vil forhåbentlig ingen kunne fortænke mig i at jeg vælter dette ansvar fra mig. For øvrigt tiltræder jeg ganske Deres slutningsbemærkning, at der i disse anliggender indblander sig så mange omstændigheder, at en skriftveksel derom bliver lidet udtømmende. Deres ærbødige Henrik Ibsen. Dresden den 2den Juli 1870. – Kære hr: cancelliråd Hegel! I håb om at jeg ikke forregner mig når jeg antager at dette brev vil komme Dem ihænde på mandag, sender jeg Dem idag nogle linjer. Da jeg ved nytårstid modtog de bøger, De var så venlig at sende mig, opdagede jeg i stempelet årstallet 1770. I år har altså «Den Gyldendalske Boghandel» bestået i et århundrede; og efter hvad en pålidelig hjemmelsmand i Norge har meddelt mig, skal stiftelsesdagen være den 4de Juli. Tager jeg fejl heri, så er skylden ikke min; men jeg forudsætter at jeg ikke fejler. Jeg vilde så inderlig gerne på denne dag personlig have hilst på Dem; men omstændighederne binder mig med tvingende magt her til Dresden, i al fald indtil midten af måneden. Min familje skal nemlig under skoleferierne, som da indtræder, opholde sig ved et bøhmisk badested, og så længe til jeg vel har fået dem did hen, er jeg nødt til at forblive her. Der bliver altså for mig intet andet tilovers, end skriftligt at forene mig med de mange, som sikkerlig af hjertet ønsker Dem til lykke med dagen. Først beder jeg Dem da modtage min oprigtigste tak for alt, hvad jeg personligt skylder Dem. Det blev et vendepunkt i mit forfatterliv som i mine vilkår, da jeg kom i forbindelse med Dem som forlægger. Den indgang, De har skaffet mig i Danmark, har virket tilbage på stemningen i Norge, og i væsentlig grad bidraget til at skaffe mig den faste grund at stå på, der er nødvendig, især for en forfatter som mig, der ifølge sin hele retning må vove adskilligt. Dernæst takker jeg Dem som Normand for hvad De har gjort for den norske literatur overhovedet. Jeg vil blot nævne den store udgave af Welhavens værker, som uden Dem vistnok ikke havde sét lyset. Alt dette er i mine tanker en nationalgæld, som Norge visstnok ikke kan indfri, men som jeg dog håber at man fra rette hold og efter ringe lejlighed vil anerkende. Og så til slutning ønsker jeg Dem lykke og alt godt for en lang fremtid! Jeg ønsker at Deres navn gennem mange slægtsled må forblive knyttet til «Den Gyldendalske Boghandel», således som det ganske sikkert for alle tider vil være knyttet til den dansk-norske literaturs trivsel og udvikling. Og hermed de hjerteligste hilsener til Dem og Deres søn! Her i min lille kreds tømmer jeg et glas for dagen. Deres hengivne Henrik Ibsen. Dresden den 12te Juli 1870. – Kære herr cancelliråd Hegel! Allerede forinden jeg modtog Deres venlige brev af 7de dennes, havde jeg fra Norge modtaget en berigtigelse angående den formentlige stiftelsesdag, der altså først vil blive fejret til efteråret ved udgivelsen af det bebudede skrift. Jeg takker Dem særdeles meget for det tilsendte expl: af «Kongs-emnerne», som forekommer mig smukt og korrekt udstyret. Ligeså anmoder jeg Dem om godhedsfuldt at sende mig 100 Rdlr: dansk i preusiske penge. Det er min agt at afrejse herfra over Lübeck til København tirsdagen den 19de Juli. Indtil da, min forbindtligste hilsen. Deres hengivne Henrik Ibsen Hotel d’Angleterre. Carissimo! En gammel amico romano ankom i morges. Du ventes her indtil Kl: 7. Vedkommende er elendig træt efter Rejsen, men højst begjærlig efter at se Dig. Kjøbenhavn den 9de September 1870. Kjære Klubien! Efter nærmere overvejelse har jeg bestemt mig til at gå sammen med Dig i theatret på lørdag. Vil Du godhedsfuldt foreløbig sørge for billet også til mig? Endvidre beder jeg Dig at være min middagsgjæst samme dag kl: 4½. Og nu en sag, hvorom jeg kun kan tale til Dig, der har min fulde og ubegrænsede tillid: Jeg har grund til at nære nogen misstemning mod theatrets bestyrelse. Jeg tør sige ligefrem at justitsråd Berner til min skade har benyttet sig af mit ubekjendtskab til regulativet for forfatterhonorarer. Mit stykke tiltrængte jo ingen oversættelse, og jeg syntes derfor at have krav på at blive behandlet som originale danske forfattere. Dette er ikke sket. Dog, dette kan også være mig nogenlunde ligegyldigt, da jeg gjennem min forlægger samt ved theatrene i Stockholm og Kristiania har fåt mit arbejde rigelig betalt. Men dersom man ikke vilde behandle mig som indenlandsk forfatter, så synes jeg dog at man kunde behandle mig, som man har behandlet andre udenlandske forfattere. Da man havde opført dramaet «Salomon de Caus» af min landsmand A: Munch, blev han hædret med danebrogsordenen; Welhaven nød den samme ære skjønt han kun havde udgivet et bind digte her i Danmark. Jeg har i nødens tid stridt med min pen for Danmarks sag ligeså tappert som Welhaven; jeg har i løbet af 6 år udgivet gjennem den danske boghandel «Brand» i 5 oplag, en ny udgave af «Kjærlighedens Komedie», «Peer Gynt» i to oplag, «De unges forbund» i to oplag og om nogle uger udkommer en ny dansk udgave af «Kongs-emnerne», hvilket stykke, på tarvelige vilkår er antaget til opførelse på theatret. Misforstå ikke dette; tro ikke at jeg hermed vil have sagt at man i Danmark skulde stå i nogen gjæld til mig. Langt fra. Hvis jeg var indfødt dansk forfatter vilde det ikke have så meget at betyde. Men når jeg ser hen til hvor let det har været for andre af mine norske kolleger at blive hædret på en måde, som i opinionen i Norge har en overordentlig betydning, – så synes jeg at man kunde lade mig vederfares det samme. Når dette ikke er sket, så tror jeg ikke at der stikker noget princip bagved; jeg ved heller ikke hvorved jeg skulde have forskyldt det. Sågodtsom enhver fremmed musikvirtuos, der optræder her, er i de senere år bleven hædret med danebrogsordenen. Og jeg må sige Dig at jeg er ligefrem grådig efter enhver anerkjendelse, der tilfalder mig fra Danmark. Du gjør Dig ingen forestilling om hvad virkning sådant gjør i Norge. – Men fra din egen parisiske diplomatiske periode ved Du ligeså godt, som jeg, at man må lade et ord falde; og det gjør jeg her. Du kjender jo ministre, som jeg tror er mig velvillige. Tag Dig af sagen. En udmærkelse fra Danmark vilde være en mægtig støtte for min stilling i Norge. Behørig diplomatisk forsigtighed behøver jeg ikke at bede Dig om; kun vil jeg, for så vidt Du i venskab for mig vil tage dig af dette anliggende, bede Dig erindre at jeg rejser allerede i næste uge. Hvis jeg havde «Den honette Ambition» ved hånden, kunde jeg anføre en mægtig hoben argumenter endnu; men da Du jo kan din Holberg perfekt, gjøres det ikke fornødent. Dog, i alt alvor; – sagen har sin betydning for mig. Kan og vil Du, så tag Dig af den efter bedste skjøn. Din hengivne Henrik Ibsen. Kjøbenhavn den 12te September 1870. Kjære Klubien! Forhast Dig ikke med det bevidste anliggende; jeg vil alligevel ikke kunne oppebie resultatet; thi jeg må rejse om nogle dage. Finder Du det hensigtsmæssigt, så opsæt sagen til Kongs-emnerne er bleven opført. – En omstændighed glemte jeg at omtale for Dig. Cancelliråd Hegel erholder om nogen tid St: Olafs-Ordenen for sine fortjenester af den norske literatur. Den Gyldendalske Boghandel har nemlig i år bestået i et århundrede, og herpå henledede jeg i foråret vedkommendes opmærksomhed gjennem Rektor Vibe i Kristiania, hvis oversættelse «Prometheus i Lænker» Hegel udgav ved juletider. Så snart et i anledning af jubilæet forfattet bibliografisk skrift er udkommet, vil udnævnelsen finde sted. – For øvrigt ser jeg op til Dig imorgen eller en anden Dag før afrejsen. Din Henrik Ibsen. Naturligvis har Du frie hænder hvis Du alligevel finder at burde handle strax. H. I. Kjøbenhavn den 12te September 1870. Kjære Wiehe! Tillad mig at frembære min hjerteligste tak for din mesterlige udførelse af Stensgårds rolle. Alt var fortræffeligt, og jeg ved ikke noget punkt, som jeg skulde ønske anderledes. Du har fattet min mening lige til det allerinderste og gengiver din opfatning med genial sandhed. Gid jeg med en ny rolle kunde vise Dig min taknemmelighed! Jeg rejser om nogle dage. Farvel og tak! Din hengivne Henrik Ibsen. Dresden, 3die Oktober 1870. – Kjære svoger! Tør jeg anmode Dem om med omgående post at sende mig en vexel for min gage i 3die kvartal dette år? Jeg er nu kommen tilbage fra min udflugt til Kjøbenhavn. Det havde været min agt også at besøge Norge; men krigsforholdene stillede sig så tvivlsomme at jeg længe måtte befrygte at min tilbagerejse hertil kunde blive mig afskåren, og da denne frygt ikke længere var tilstede, så var årstiden så langt fremrykket at jeg besluttede at opsætte mit besøg indtil næste forår. De kan tro det er alt andet end behageligt at leve her for tiden. Byen er opfyldt af fanger og sårede, og stemningen både ophidset og trykket. Hvorledes går det med theatersagerne hjemme? Alt, hvad De kan fortælle mig derom, vil være mig af interesse. Skulde De se overlærer Løkke beder jeg Dem hilse ham og sige at han snart skal høre fra mig. Vi befinder os alle vel og sender Dem vore bedste hilsener. Deres hengivne Henrik Ibsen. Dresden den 10de Oktober 1870. – Kære Herr Hegel! Nu sidder jeg da atter i mit hjem her i det fremmede, hvor jeg i vor egen kreds har fundet alt ved det gamle, medens omgivelserne og forholdene er intet mindre end behagelige. Byen er opfyldt af syge og sårede; til enhver tid er man viss på at møde militærbegravelser eller nye tilførsler til lazareterne. Nogle tusende franske fanger har vi også; de går tildels frit omkring, nyder god behandling, og lader til at trives vel. Begejstring for krigen er her ikke spor af; hvad bladene fortæller i denne henseende er helt og holdent opdigtet. Landet lider forfærdeligt; al virksomhed er så godt som standset; halvvoksne drenge og middelaldrende familjefædre kaldes under fanerne og skikkes til Frankrig; næsten hver eneste familje bærer sorg; der er mangfoldige, som har mistet alle sine udkommanderede slægtninge; og endnu kender man ikke tabslisterne for de sidste 6 uger. Som sagt, det er uhyggeligt at leve her. Desto større er også kontrasten når jeg tænker tilbage på mit sommerophold i København. Jeg kan ikke noksom være taknemmelig for al den velvilje og det venskab, jeg der mødte, og at De i så henseende står i første række behøver jeg vel ikke at forsikkre Dem om. Hjertelig tak for al Deres godhed og forekommenhed. Hils Deres søn venligst og ligeså ved lejlighed enhver, med hvem jeg hos Dem kom i berørelse! – Til overlærer Løkke har jeg skrevet angående mine digte og venter daglig svar samt den forlangte afskrift, som da uopholdelig skal blive Dem sendt i rettet og forbedret skikkelse. Jeg ønskede gerne i det forestående lotteri at spille på to fjerdedels-lodder, såfremt jeg endnu tør besvære Dem med denne sag. Første trækning tror jeg finder sted den 14de dennes. Mit nye arbejde, et skuespil i tre akter, har nu udformet sig så vidt i tanken at jeg en af dagene kommer til at lægge skriftlig hånd derpå. Efterretninger fra København angående Holm-Hansens spil i «Axel og Valborg» har gjort mig urolig med hensyn til «Kongs-emnerne». Jeg vil skrive til fru Heiberg eller justitsråd Berner om den sag. Når den nye udgave kommer i boghandelen vilde det interessere mig meget at se bladenes udtalelser. Fra P. Hansen modtog jeg igår brev med anmodning om biografiske oplysninger. Dette skal uopholdelig blive besørget. Endnu engang beder jeg Dem modtage en hjertelig tak og hilsen fra Deres hengivne Henrik Ibsen. Dresden den 28de Oktober 1870. – Min kære ven! Det var med de skønneste forsætter at jeg en søndags eftermiddag modtog og læste dit brev. Inden tre dage skal han have mit svar, tænkte jeg, – og nu er snart tre uger forløbne. En fordel er imidlertid derved opnået, den nemlig, at jeg nu for hastværks skyld må fatte mig i større korthed end fra først af påtænkt, og hermed tror jeg Du er tjent, da Du derved får desto friere hænder. – Jeg har forresten, siden vi skiltes, angret på at jeg ikke fik tale mundtligt med Dig om disse sager; jeg føler at den skriftlige vej er mindre bekvem. Men lad gå! De biografiske data vil Du i mindst forvansket form finde i en af P: Botten-Hansen skreven biografi i «Illustr: Nyhedsblad», om jeg mindes ret, for året 1862. Men det er jo egentlig den indre historie, Du vil have. Her er den: Alt, hvad jeg digterisk har frembragt, har havt sit udspring fra en stemning og en livssituation; jeg har aldrig digtet noget fordi jeg, som man siger, havde «fundet et godt sujet»; – nu skal jeg skrifte kronologisk. «Catilina» blev skrevet i en liden spidsborgerby, hvor det ikke stod i min magt at give luft til alt det, der gærede i mig, undtagen gennem gale streger og optøjer, som pådrog mig uvilje hos alle de agtbare borgere, der ikke kunde sætte sig ind i den verden, som jeg der gik og tumlede med alene. «Fru Inger til Østeråd» hviler på et hurtigt knyttet og voldsomt afbrudt liebschafts-forhold, til hvilket også refererer sig nogle mindre digte, såsom «Markblomster og potteplanter», «En fuglevise», o. s. v., trykte i «Nyhedsbladet» (og hvorpå jeg i forbigående henleder din opmærksomhed). «Hærmændene på Helgeland» skrev jeg som forlovet. Til «Hjørdis» har jeg benyttet samme model, som senere til «Svanhild» i «Kærlighedens Komedie». Først da jeg var bleven gift fik mit liv et vægtigere indhold. Den første frugt heraf var et længere digt «På vidderne». Den frigørelsestrang, som går gennem dette digt fik imidlertid ikke hele sit udtryk forinden i «Kærlighedens Komedie». – Denne bog gav anledning til megen snak i Norge; man blandede mine personlige forholde ind i diskutionen, og jeg tabte meget i det almindelige omdømme. Den eneste, som dengang billigede bogen var min kone. Hun er en karakter, som jeg netop behøver, – ulogisk, men med et stærkt poetisk instinkt, med et storsindet tænkesæt og med et næsten voldsomt had til alle smålige hensyn. Alt dette forstod ikke mine landsmænd, og jeg skøttede ikke om at skrifte for de karle. Så lystes jeg da i ban; alle var imod mig. Dette, at alle var imod mig, – dette, at jeg ikke længere havde nogen udenfor stående, om hvem jeg kunde sige at han troede på mig, måtte, som Du let vil indse, fremkalde en stemning, der fandt sin befrielse i «Kongs-emnerne». Nok herom. Just som «Kongs-emnerne» udkom, døde Fredrik den 7de og krigen begyndte. Jeg skrev et digt «En broder i nød». Det blev naturligvis virkningsløst, ligeover for den norske amerikanskhed, som havde slået mig tilbage på alle punkter. Så gik jeg i landflygtighed! Da jeg kom til København, faldt Dybbøl. I Berlin så jeg kong Wilhelm holde indtog med trofæer og bytte. I de dage begyndte «Brand» at vokse som et foster indeni mig. I Italien var, da jeg kom did, enhedsværket fuldbragt ved en ubegrænset offervillighed, medens hjemme –! Læg hertil Rom med sin ideale fred, samlivet med den sorgløse kunstnerverden, en tilværelse, som ikke kan sammenlignes med noget andet end stemningen fra Shakespeares «As you like it», – så har Du forudsætningerne for «Brand». Det er en fuldkommen misforståelse, når man tror jeg har skildret Søren Kirkegaards liv og levnet. (Jeg har overhovedet læst meget lidet af S. K. og forstået endnu mindre.) At Brand er prest, er igrunden uvæsentligt; fordringen, intet eller alt, gælder på alle punkter i livet, i kærligheden, i kunsten, o. s. v –. Brand er mig selv i mine bedste øjeblikke, – ligeså visst som jeg ved selvanatomi har bragt for dagen mange træk både i Peer Gynt og i Stensgård. – I den tid jeg skrev «Brand» havde jeg stående på mit bord en skorpion i et tomt ølglas. Fra og til blev dyret sygt; da brugte jeg at kaste et stykke blød frugt ned til den, som den med raseri kastede sig over og udgød sin gift i; så blev den frisk igen. Er det ikke noget lignende med os poeter? Naturlovene gælder også på det åndelige område. Efter «Brand» fulgte «Peer Gynt» ligesom af sig selv. Den blev skreven i Syditalien, på Ischia og i Sorrento. Så langt borte fra den tilkommende læsekreds bliver man hensynsløs. Dette digt indeholder meget, som har sin foranledning i mit eget ungdomsliv; til «Aase» har, med fornødne overdrivelser, min egen moder afgivet modellen. (Ligeså til «Inga» i Kongs-emnerne) Jordbunden har stor indflydelse på de former, hvorunder indbildningskraften skaber. Kan jeg ikke, omtrent som Christoff i Jakob v. Tyboe, pege på Brand og Peer Gynt og sige: «se, dette var en vinrus»? Og er der ikke i «De unges forbund» noget som minder om Knackwurst og Bier? Jeg vil ikke dermed stille stykket lavere; men jeg mener at synspunktet er blevet et andet, fordi jeg her står i et indtil kedelighed velordnet samfund. Hvad skal det så blive til, når jeg engang kommer helt hjem! Jeg må søge frelsen i det fraliggende, og da tænker jeg at tage fat på «Keiser Julian». Valget af de digte, som skal optages, vil jeg helst overlade til Dig selv, hvem jeg tiltror den sikkreste dom, såvel i denne som i mange andre henseender. En væsentlig del af nævnte småting findes i «Illustreret Nyhedsblad» for årene 1858–64. Og hermed har jeg i kort begreb givet det forlangte skelet; det står nu til dig at klæde det over med muskler og at indblæse det ånde. Benyt mine notitser efter behag; betragt dem som et tarveligt musikalsk thema, over hvilket Du frit kan fantasere. Hvordan Du end griber det an, er jeg viss på at Du får det mest mulige ud deraf; brug hvilke instrumenter Du lyster, – jeg ved jo «samme karl blæser stærkt på alle instrumenter». – Til slutning hjertelig tak for samværet i København! Jeg er kommen tilbage som fra et foryngende bad. Tak alle vore fælles venner herfor! Specielle hilsener til Hr: og fru Bille, til hvilke jeg senere selv vil skrive, samt til Prof: Høedt! Lev vel! Din hengivne Henrik Ibsen. Dresden den 2den November 1870. – Min kære hædersven! Nu sidder jeg da i Dresden igen og har daglig alle krigens ulykkelige eftervirkninger for øje. Ingen kan forestille sig, hvad Tyskland lider i denne tid. Al fabrikdrift er så godt som standset; al virksomhed ligger nede; alle mennesker går i sørgeklæder. Det er uhyggeligt alt ihob. Så er det da ganske naturligt at min tanke gerne vender sig bort fra alt dette, og til hvem skulde den da nærmere vende sig, end til Dig, med hvem jeg har levet så ublandet glade dage når og hvor vi mødtes, i nord og syd! Tak, hjertelig tak, også for samværet i København! – Jeg håber at Du kom i god behold hjem til Stockholm og at Du fandt alt efter ønske der. Lad mig nu snart høre fra Dig; det vil være mig en stor glæde her i min ensomhed; thi under disse forholde kan Du vel tænke at jeg er endnu mere ensom end ellers. Hvorledes går det med dine literære arbejder? Fortæl mig omstændeligt herom; det interesserer mig i høj grad. Og hvorledes er nu forholdet til visse allerhøjeste personer? Det er vel nu altsammen godt igen. Jeg tænker ofte på disse ting, og beundrer dit ridderlige handlesætt; men jeg er også overtydet om, at nobel adfærd lønner sig bedst i længden. Hvad mig angår, så er jeg endnu ikke kommen rigtig i gang med mine mange påtænkte planer; tidsforholdene lægger alt for meget beslag på min opmærksomhed. Og hvem ved, om ikke det samme er tilfældet også med Dig? Du står jo rigtignok mere fjernt fra skuepladsen; men så er Du jo til gengæld militær, og har så mange slags berøringspunkter med Frankrig. Her i Dresden ligger flere tusen fanger. Officererne går frit omkring. Jeg spejder altid efter om jeg blandt dem ikke skulde kunne opdage nogen af vore medrejsende fra Egypten; men endnu har jeg ikke truffet på nogen. Hvor skal vi så næste gang sætte stævne? Bliver det her i Dresden? Højligt skulde det glæde mig om jeg kunde få anledning til at vise lidt gengæld for al din forekommenhed og alt dit venskab. Dette skriver jeg i al hast; thi indleveringstiden er snart forbi. Jeg er viss på at der er en hel del, som jeg har forglemt at skrive om; men det får være til næste gang. Da vi skiltes i København sagde Du så smukt at Du havde min adresse i hjertet. Lad mig nu snart i virkeligheden se at et brev fra Dig finder rette vejen hid. Med mange ærbødige hilsener til din ærede familje tegner jeg mig Din stedse hengivne ven Henrik Ibsen. Dresden den 6te November 1870 – Kære hr: Hegel! I al hast nogle ord til svar på Deres sidste venlige brev. Jeg er tilfreds med hvad De tager, enten to fjerdedels, to halve, eller et helt lod til lotteriet. Jeg håber på lykken! Næste trækning foregår den 11te. Det var mig en stor beroligelse at erfare den forandrede rollebesætning i «Kongs-emnerne». Det slemme derved er at opførelsen nu måske bliver noget forsinket. Jeg er fuldkommen enig med Dem i det hensigtsmæssige i at udsætte med udgivelsen af mine digte indtil foråret. I denne bevægede tid kan jeg ikke samle min tanke på noget dybere. Derimod er der overkommet mig en stor lyst til at komponere en opera for Heise. Stoffet skulde være «Sigurd Jorsalafar». Men jeg mangler her de fornødne historiske kilder. Nu vil jeg gøre Dem et spørgsmål. De er jo hovedejeren af Munchs store Norgeshistorie. Skulde der i oplaget findes defekte exemplarer, hvoraf enkelte bind sælges? Og vilde De i så fald overlade mig det bind, hvori Sigurds saga behandles? Findes intet defekt expl:, så kan jeg fra Norge forskrive Snorre Sturleson; men hans fremstilling er jo betydelig magrere. Når De får tid og lejlighed, håber jeg at høre fra Dem om denne sag. En hjertelig hilsen til Dem og Deres søn fra Deres hengivne Henrik Ibsen. Dresden den 21de November 1870. Kære svoger! For ordens skyld vil jeg ikke undlade herved at erkende modtagelsen af Deres seneste brev med deri indlagte vexel. Til overlærer Løkke skrev jeg i begyndelsen af Oktober, men har til dato intet svar fået; skulde De træffe ham, så gør De mig måske nok den tjeneste at spørge om han har modtaget mit brev. Nu begynder jo den politiske himmel at se truende ud også i øst. Hvad skal enden blive? Stemningen her er meget trykket, og selv overgivelsen af Metz vakte ikke spor af glæde. Dresden har efter officielle angivelser 15,000 fanger at forsørge, og nu er der anmeldt en ny tilførsel af 4000. I lazaretterne ligger 2000 syge og sårede. For kejsergarden er der opbygget en storartet barakkelejr strax ovenfor vor bolig, og vi ser dem daglig passere forbi på deres for sundhedens skyld anordnede promenadeture. Ikke kan man se på disse folk, at de har lidt nogen nød i Metz. De er klædte som til en festparade. De hjemsendte syge og sårede Sachsere ser ganske anderledes medtagne ud. Franskmændene behandles her meget godt og bærer fangenskabet med en utrolig sorgløshed; jeg har fået det indtryk at mange af dem er vel tilfredse med at være sluppet for så godt køb fra affærerne. På ølhusene fører navnlig underofficererne det store ord, river ned på kejseren, på generalerne og på alt muligt undtagen på sig selv. Situationen i Frankrig synes ikke at bekymre dem. Alt dette er imidlertid ganske naturligt for en revolutionær nation uden tugt og uden disciplin. Vi Normænd burde uddrage en lære heraf; thi netop mod en lignende indre opløsning er det at karle som Jaabæk, Johan Sverdrup o. s. v. søger at drage vort folk. – Tør jeg bede Dem godhedsfuldt at fornye mit abonnement på «Morgenbladet» når tiden kommer? Og kan De gøre det fornødne pengeudlæg dertil mod ved nytår at tage Dem betalt af renterne af mine penge i kreditkassen? Jeg håber De fører nøjagtigt regnskab over Deres udtællinger, postporto, m. m, for mig, så at jeg ikke foruden det meget bryderi også påfører Dem tab. Den nye udgave af «Kongs-emnerne» er nu udkommen og 1ste Januar skal stykket gives i Kjøbenhavn. I Kristiania arbejder vel begge theatre henimod sin undergang. Adsplittelsen af vore få kunstneriske kræfter kan ikke føre til andet. Skulde jeg mod formodning ikke endnu engang lade høre fra mig inden nytår, håber jeg at De ligefuldt sender mig den sædvanlige vexel når tiden kommer. – Mange hilsener fra os alle! Deres hengivne Henrik Ibsen. Dresden den 23de November 1870. – Herr hofstallmäster Demirgian! Da jeg for nogle dage siden har erfaret Deres tilbagekomst til Sverge, så tillader jeg mig herved med nogle ord at sende Dem min hjerteligste og ärbödigste tak for den indbydelse til Egypten, som jeg ved Deres bistand havde den äre at modtage. Jeg tiltror mig ikke dygtighed nok til at skrive det franske sprog fejlfrit, og De vil derfor tillade mig at benytte mit modersmål. Opholdet i Egypten har väret den interessanteste og lærerigeste periode i mit liv, og jeg vil derfor aldrig kunne glemme den tjeneste, De ved denne lejlighed har vist mig, og heller aldrig skal jeg glemme den taknemmelighed, jeg skylder Dem. Men der er et punkt, hvorom det er mig af vigtighed at erholde oplysning, og denne kan jeg ikke erholde af nogen anden end Dem. Sagen er fölgende: Under opholdet i Cairo forevistes mig en billet fra Dem, hvoraf jeg erfarede at jeg, som Norges repräsentant ved åbningen af Suez-canalen, var blandt dem, der skulde dekoreres af Hs: Höjhed Khediven. End videre forevistes mig i sommer i Köbenhavn flere senere breve fra Dem til den samme person, hvori De erklärer at udnävnelsen allerede havde fundet sted og at De selv vilde medbringe dekorationerne til Sverge. Denne äre var mig i höjeste grad smigrende ligesom den vilde väre af höjeste nytte for min literäre position i Norge. Den vilde tillige have väret mig en oprejsning for den tilsidesättelse jeg har lidt hjemme, idet man har skänket St: Olafs-ordenen til flere kunstnere, malere og musikere, medens jeg er bleven forbigået, – og det uagtet jeg trofast står på regeringens side og stötter den med min pen og alle mine evner. Da jeg havde set Deres skriftlige ord for den sag, så har jeg ikke taget i betänkning at omtale den for mine venner, og De vil indse at jeg nu er bragt i en ubehagelig stilling, som kun kan afhjälpes derved at Deres löfte bliver indlöst eller der skaffes mig et äqvivalent for samme. Jeg tänker mig muligheden af at nogen misforståelse ligger til grund for at den mig lovede dekoration er udebleven, og skylder derfor mig selv at oplyse at jeg ingen del har i de korrespondancer, som i sin tid sendtes fra Egypten til de svenske og norske blade. Den svenske korrespondent kender De; den norske korrespondent, der skrev under signaturen J-s var Dr: Johannes Lieblein. Jeg har for mit vedkommende ikke skrevet et eneste ord fra Egypten. Jeg tvivler ikke på at De på en eller anden måde vil vise mig den velvilje at ordne denne sag således at jeg kan väre tjent dermed. Muligvis er der grunde for udsättelsen, hvilke jeg ikke kender. Det er mig i al fald af höjeste vigtighed at erfare sagens sammenhäng. Dekorationen vilde i mit fädreland väre bleven opfattet som et bevis på min konges nåde og netop derfor väret mig dobbelt dyrebar. Hvad der nu kan göres, overlader jeg i Deres händer, i det jeg stoler på det venlige sindelag, hvorpå De allerede i fjor i Stockholm gav mig så uforglemmelige beviser. De vil ikke vredes over denne uforbeholdne henvendelse, og tillader jeg mig at henleve i håbet om snart gennem nogle linjer fra Dem at erholde den visshed, som jeg så meget attrår. Deres ärbödige og forbundne Henrik Ibsen. Adr: Königsbrücker-Strasse, No 33. Dresden. Dresden den 2den December 1870. – Kære herr Hegel! Hjerteligst tak for den tilsendte bogpakke, og ligeså en venlig tak og hilsen til herr Gundorph for hans forekommenhed! De lånte bøger skal jeg til rette tid tilbagelevere. Andre historiske kilder behøver jeg ikke. «Lervognen» har jeg læst med megen interesse; hvorvidt den vil blive udbredt i nogen stor kreds, ved jeg jo ikke; men allerede at en bog af en så speciel natur kan finde sin forlægger i et mindre literatursamfund, er et talende vidnesbyrd om at den danske boghandel står på et meget højt standpunkt. Rollebesætningen i «Kongs-emnerne» var det mig en stor tilfredsstillelse at erfare; jeg tror også at tiden for opførelsen må siges at være heldigt valgt. Gid nu den nye udgave må finde en rigtig rivende afsætning. Udstyret er overmåde smukt. Idag skriver jeg Dem hovedsagelig til fordi jeg mangler penge og beder Dem derfor godhedsfuldt at ville sende mig 200 Rdlr: i preusiske sedler eller veksel. Afskrivningen af mine digte foregår for tiden i Kristiania og man har lovet mig at sende det meste om ikke alt i denne måned. Det gælder da at rette, forbedre og gøre et skønsomt udvalg. Fra Stockholm har jeg modtaget brev fra en ven, som siger at han er forvisset om at den i Kongs-emnerne brugte retskrivning i overordentlig grad vil bidrage til at skaffe vore bøger udbredelse i Sverig. Jeg tror han har ret heri. Med mange hilsener til Dem, Deres søn og alle andre gode venner tegner jeg mig Deres stedse hengivne Henrik Ibsen. Dresden den 20de December 1870 – Kjære og højstærede herr etatsråd! Ved at oversende indlagte brev, som jeg håber De med sædvanlig velvilje vil lade besørge, griber jeg anledningen til at underrette Dem om at jeg både personligt og skriftligt har gjort hvad der stod i min magt for at få udbetalt Deres tilgodehavende hos hr: tom Dick, – men alt forgjæves. Hjemme har han ikke været at træffe og på mit brev har han ikke svaret. Dersom han ikke direkte har afgjort sagen med Dem, så er det mit råd at De henvender Dem til vor herværende generalkonsul, baron Kaskel, som muligens kunde bringe den i orden. Hvad restbeløbet af min gjæld til lånekassen angår, så skal den uopholdelig blive berigtiget når jeg ved årets udgang har fået bestemt at vide fra Christiania hvor meget «Morgenbladet» har kostet. – Både min kone og jeg længes stærkt efter det gamle kjære Rom, og det er sandsynligt at vi på ny tager vort blivende ophold dernede. Det eneste, som volder os betænkeligheder, er uvisheden om hvorvidt der i Rom findes nogen ordentlig protestantisk skole. Skulde De ved lejlighed kunne og ville give mig nogen oplysning herom, så vilde jeg være Dem uendelig forbunden. For øvrigt må jeg idag fatte mig i al korthed. Hvis det går an gjennem Herr Spithöfer at få min bogpakke hertil, så ønskede jeg det snarest muligt. En glad jul og et lykkeligt nyt år ønsker jeg Dem af ganske hjerte. Mange hilsener til mine venner og bekjendte blandt Skandinaverne. En forbindtligst kompliment til Dem fra min kone. Deres altid forbundne og hengivne Henrik Ibsen. Dresden den 20de December 1870. – Kjære Georg Brandes! Hver dag har De været i mine tanker i denne tid. At De var syg, havde jeg fået at vide både af cancelliråd Hegel og gjennem de norske aviser; men jeg frygtede at De endnu var for svag til at modtage breve, og derfor skrev jeg ikke. Nu føler jeg mig så beroliget siden jeg igår modtog Deres venlige linjer. Hjertelig tak, at De har tænkt på mig! De spørger, hvad De i fremtiden bør foretage Dem. Jo, det skal jeg sige. I den nærmeste fremtid skal De slet ikke foretage Dem noget. De skal give både fantasien og tanken ferie på ubestemt tid; De skal ligge stille og forædles; thi det er just det velsignede ved slige sygdomme, – således som man går ud af dem! Der forestår Dem en herlig tid når De begynder at komme til kræfter. Jeg ved det af egen erfaring; alle onde tanker var vegne fra mig; jeg vilde kun spise og drikke hvad der var fint og let; alle grove ting, syntes jeg, vilde smudse mig. Det er en ubeskrivelig tilstand af taknemmelighed og velvære. Og når De så er bleven stærk og dygtig igjen, hvad skal De så gjøre? Jo, da skal De gjøre, hvad De må gjøre. En natur som Deres vælger ikke. – Jeg vil ikke skrive langt; thi det har De ikke godt af. Og De bør slet ikke skrive for det første. – I sommer var jeg i Kjøbenhavn. De har mange, mange venner og tilhængere der; flere kanske, end De selv tror. Bliver De nu fraværende en tid, så er det desto bedre; man står sig altid på at lade sig savne. Så har man da nu taget Rom fra os mennesker og givet det til politikerne. Hvor skal vi nu hen? Rom var det eneste fredlyste sted i Europa; det eneste sted, der nød den sande frihed, friheden for det politiske frihedstyranni. Jeg tror ikke, jeg vil gjensé det efter hvad der er passeret. Alt det dejlige, umiddelbarheden, smudset, vil nu forsvinde; for hver en statsmand, som opstår dernede, vil der gå en kunstner tilgrunde. Og så den herlige frihedstrang, – den er nu forbi; ja, jeg må i al fald sige, at det eneste jeg elsker ved friheden, er kampen for den; besiddelsen bryder jeg mig ikke om. – En morgen for nogen tid siden gik mit nye arbejde klart og slående op for mig, og i øjeblikkets overstrømmende glæde skrev jeg et brev til Dem. Det blev ikke afsendt; thi stemningen bar ikke længe, og da den var over kunde jeg ikke bruge det. Verdensbegivenhederne optager for øvrigt en stor del af mine tanker. Det gamle illusoriske Frankrig er slået istykker; når nu også det nye faktiske Preussen er slået istykker, så er vi med et spring inde i en vordende tidsalder. Hej, hvor ideerne da vil ramle rundt omkring os! Og det kan sandelig også være på tiden. Alt det vi til dato lever på, er jo dog kun smulerne fra revolutionsbordet i forrige århundrede, og den kost er jo dog nu længe nok tygget og tygget om igjen. Begreberne trænger til et nyt indhold og en ny forklaring. Frihed, lighed og broderskab er ikke længere de samme ting, som de var i salig Guillotinens dage. Dette er det, som politikerne ikke vil forstå, og derfor hader jeg dem. De mennesker vil kun specialrevolutioner, revolutioner i det ydre, i det politiske o. s. v. Men alt sligt er pilleri. Hvad det gjælder er menneskeåndens revoltering, og der skal De være en af dem, som går i spidsen. Men først skal De få feberen fra halsen. Deres hengivne venHenrik Ibsen. Dresden, i December 1870. – Til Fru Fredrika Limnell! Ja, jeg frister det idag, jeg, som ved min tausheds længde, tvert mod alle løfters mængde, frygter, jeg har tabt min sag, – jeg, som foer fra landet, bunden af en takskyld uden lige, gæsted Faraonens rige, løfted Isis-slørets flige, – og til dato kunde svige, hvad med hånden og med munden jeg på «Lyran» sidste kvelden både loved og besvor, – nemlig: med et skrevet ord at betale lidt på gælden. Tør jeg? Har jeg endnu ret? Ak, Gud-nå’s, hvem spør om retten? Nu omstunder skilles tretten af et magtsprog ret og slet. Altså, kort og godt: jeg vil; men på anti-preussisk måde, – ej i kraft af ret for nåde. Vær mig stumme flygtning mild! Her jeg lever på en vis, som de lever i Paris. Svære tyske floskelhelte, som med vold vil verden vælte, pral og skrål og flag på stang, «Wacht am Rhein», som kaldes sang, – det er mit cernerings-belte. De kan tro at mangen gang kendes kredsen krap og trang. Ølhus-snak, politisering, er min køterstegs servering; og i stadsavisens spalter, hvor den tyske verskunst halter, diskes op den kost, mig gotter, som en fransk ragout af rotter. Værre dog, når genlyds-toner fra vort Nord hid over slår; når mit håb mod lys og vår skydes ned af plebs-kanoner; når i råheds-kravet hviner fremtids himmelsprængte miner, og jeg våbenstækket står på en brusten drøms ruiner. – Altså er, for ej at lyve, nøden det, som nu mig drev til at sende Dem et brev, – og jeg lar ballonen flyve. Duer har jeg ingen af; duer er jo håbets fugle, og i denne klamme grav bygger bare ravn og ugle. Men per ravn, per ugle skikke brev til damer, duger ikke. Nu da – som De ved, ifjor, dengang Mälar-himlen mulned, frosten skar og løvet gulned, ned til Deltas vang jeg foer. Der var sol og sommerdage. Lyset slog med blink tilbage, som hos os en bræ fra fjorden. Palmelunden, sykomoren skygged blågrøn over jorden; Beduinen og hans mage, båren højt på dromedaren, så vi gennem ørknen drage. Første gang en uerfaren nordbo så det, skreg han studsende: Mine herrer, ser De strudsene? Fra Cairo opad Nilen fløj vi på «Ferus» som pilen, gæsted Cheops-pyramiden, hvor Napoleon proklamerte, medens sfinxen mediterte både før og da og siden. Beni Hassans kongegrave krøb vi ind i på vor mave. Seklerne har hærget stygt dem; hver en tidsberegning brister; kun så meget får man ud, – tør man tro egyptologer, – og, ej sandt, vi tror jo trygt dem –? de blev til i fortids tåger, dengang Farao var gud og herr Potifar minister, – samt at herr ministrens svoger, Josef Jakobsen, har bygt dem. Memnonstøtten, stenkolossen, han, De ved, som sang et stykke, gæsted vi en morgenstund; men den gamle holdt sin mund. Det er nu en skaldenykke fra den tid Kambyses dømmende gik ham efter lidt i sømmene, og måske for ubehændigt recenserte ham indvendigt. Sligt gør mangen sanger frossen, og så svigter mælet tossen. Men så er beundrings-stolen vederlag for sang mod solen. Sådan gubben Memnon troner på sit ry for brustne toner, stryger ind tributens mynt, gir i al sin oldtidspynt audiens, ej blot til stormænd, men sågar til norske Normænd, som min ringhed og Peer Gynt. Dog, hvem mægter gøre rede for en 6–7 ugers drøm? Derfor beder jeg Dem, tag disse løse pennedrag fra min færd i lys og hede opad krokodillens strøm. Gal mands værk at spilde ord på vort pascha-liv ombord i de fire Noæh arker; – vi var fire, skal De vide, – og desuden to par barker for et genus, kaldt det blide. I «Ferus» var sat på foer bjørne tre fra gamle Nord, elve haner af de franske, fire hingster, – de var spanske, lutter fyr- og flamme-foler, drevne stærkt i kaprioler og med gester som El Ol’er. Tar vi med vor skibsbetjening, fandtes efter fælles mening flere dyr af slægten: asen. Et slags buk fra Schweitzerlandet, et amfibium af racen, der skal bo «lidt under vandet», – samt naturligvis en skok olden- eller old-germanske vildsvin, næsten ganske tamme, og, som afart af de samme, et par militære rovdyr; et entrüstungs-fæigt skovdyr; et af de brasilianske bogmøl og en hel hob smådyr under fællesnavnet rådyr; item –, nej, nu er det nok! Tænk Dem så, når dragomanen, snart mod øst og snart mod vest, førte hele karavanen til en oldtids kæmpe-rest. Over ørknens gule slette fløj vi som på vinger lette, skønt i virkligheden toget gik til æsels, og tildels, for de kække, til kamels. Hvilken jubel, hvilken broget stim og stimmel i vor barne- glade flok! Hin uerfarne strudse-seer var den eneste, som for skydsen gjorde styr, råbte: Æsler! Er det dyr for en mand i pressens tjeneste! Jeg vil hae en rigtig ilhest; – finds her ingen fuldblods Nilhest? Luxor, Déndera, Sakkara, Edfu, Assuan og Phile vil i fart forbi jeg ile og kun foreløbig hvile ved en skildring fra Sahara. De har sikkert engang hørt at når karavanen rykker gennem ørkenhavets bølger, sandets flom, af samum ført, viser frem hvad dybet dølger, – og den ser stillebens-stykker. Eller rettere, den vader gennem endeløse gader, hvor den levende natur har med døden sig forenet, og i tiden sig forstenet til en vild arkitektur. Ribben, ryggehvirvler, knokler, rager op som søjlesokler; hjerneskaller af kameler er de faldne kapiteler; tænders gule, gisne rader er balkongers balustrader; fingre, som ivejret vimser, er de brustne loftgesimser, og som mølne ridderfaner svajer pjalter af kaftaner. Tænk Dem så det hele billed, dirrende i sol og stilhed, vokse, vokse, fylde fange, højnes, højnes tusend gange; tænk Dem denne gravens verden, som en oldtids karavane brat forstenet på sin bane, – og De har Egypter-færden. Ja, så er det. I en tidens morgenstund drog ud et tog; prester forrest med sin videns hieroglyfbeskrevne bog; gudekonger, kongeguder, red henover seklers vidder; – Isis og Osiris sidder i sin stumheds pragt og luder på de høje sadelpuder; Horus, Hathor, Thme og Ptah, Amon Re og Amon Ra, kaster glans til alle sider, der de midt i skaren skrider; Apis med den gyldne pande ledes langsmed flodens vande fulgt af slavers millioner, – og hvor følget slår sin lejr rejses sfinxer og pyloner. Over grav og over sejr mindetavler, obelisker står i billedskrift og hvisker; tusend templers søjlerader pæler karavanens gader; tusend pyramiders belte er dens efterladte telte. Se, da kom et pust fra nord, steg til storm på ørkenhavet, pisked karavanens spor. Prester tumled, konger raved, hele guder sank i grus; Faraonen og hans hus lå i glemsels sand begravet. Der, hvor sværmen frem var dragen, faldt den livløs, stum og stur; – tusend år i sarkofagen, gemt for lyset og for dagen, mumien lig i svøbets bur, smuldred bort en dømt og slagen fire tusend års kultur. Denne karavanes rester var det, vi, Khedivens gæster, drog forbi til Nubiens grænse. Fellah-flokken så vi lænse ørkenbølgen om Abydos, og lidt længer op mod syd os mødte Karnaks skog af sokler som en urtids kæmpeknokler. Rhameseums kapitæler lå som skaller af kameler. Luxors hal med hundred søjler, slavers arme lig i bøjler, vidned stumt om stormens stund i et «sic transit gloria mundi!» Dette billed har mig fulgt, hvor jeg siden gik i landene; og som ånden over vandene aned jeg en mening dulgt. Thor i juleskreden tuder forrest i det vilde lag; Grækerfolkets faldne guder lever jo den dag idag. Zeus bor end på Kapitol, hist som «tonans», her som «stator». Men Egyptens livs-idol? Hvor er Horus? Hvor er Hathor? Intet mærke, intet minde; ej en sagnstump er at finde. Svaret ligger ganske nær. Hvor personligheden mangler, hvor ej formen i sig bær hadet, harmen, jublen, glæden, pulsens slag og blodets skær, der er hele herligheden kun en benrads tørre rangler. Hvor er ikke Juno sand, bleg og høj i vredens brand, når hun gubben overrasker? Hvor er ikke Mars en mand – under garnets gyldne masker? Men hvad var Egyptens guder? Tal i rækker og i ruder. Hvad var deres kald i livet? Blot og bart at være til; sidde malet, strammet, stivet, på en stol ved altrets ild, En fik høgenæb at bære, og en anden strudsefjære; en var gud for dag og nat, en for dit og en for dat; – ingen fik det kald at leve, ingen det at synde, famle, og af synden sig at hæve. Derfor ligger nu det gamle fire tusend års Egypten som et navnløst lig i krypten. – Ser De vel, min kære frue, – i belejrings-ringen spændt lukker jeg min lune stue for at leve indadvendt. Ude flyver fra mig trøsten, som en flytfugl-flok om høsten; men med øjet mod det indre ser jeg håbets løvspring tindre. På begravne karavaner bygger jeg vor fremtids baner. Lovfast er jo slægtens gang ad en evig vindeltrappe; kredsen blir den samme krappe, vejen altid lige trang; viljen blir den samme higende; – punktet kun bestandig stigende. Og så står vi nuomstunder lodret over Faraonen. Atter er kong Gud på tronen, atter flyder bort personen i et mylr, som kaver, stunder, bryder, bygger, grubler, grunder rundt omkring og nedenunder. Atter rejses pyramiden, som produkt af hele tiden; atter svulmer alle årer, atter flyder blod og tårer for at verden stort skal se kongegudens Mausolé. Det er samtids-karavanen med sin Hathor, med sin Horus, og, for alting, med sit chorus, der i blinde svær til fanen. Hvilke storværk bygges ej langs den lige sejers-vej! Hvilken magt i folkestormen! Hvor egyptisk hver og en fuger ind sin lille sten på dens plads i helheds-formen! Hvor uklandrelig er tegningen, og hvor sikker er beregningen! Ja, i sandhed, det er stort; – stort, så verden står og gaber. og dog dirrer der et «aber» midt i gabets åbne port. Tvivlen kommer lindt til orde: Er det rigtig stort, det store? Ja, hvad gør vel stort et værk? Ikke værkets store følger, – men personen, klar og stærk, som i værkets ånd sig dølger. Godt! Men nu Germanner-skaren på sin stormgang mod Paris? Hvem står hel og klar i faren; hvem bær enligt sejrens pris? Når slog ud i glans personen, så at millioners munde bar ham hjemmet rundt i sang? Regimentet, eskadronen, staben, – anonymt spionen – koblets slupne flok af hunde sporer vildtet på dets gang. Derfor ved jeg, glorien svigter. Denne jagt får ingen digter; og kun det kan evigt leve, som en digters sang kan hæve. Tænk på Gustaf Adolf bare, forrest i sin svenske skare; husk den fangne mand i Bender, – Peder Wessel på fregatten, som et lyn i mørke natten; tænk på Dybbøls sejge helte; – over dem sig mindet spænder, som et kor, der høres vælte sine tonebølgers belte, under klap af tusend hænder, fra en vårfests smykte telte. Og så tænk Dem dagens mænd, – disse Fritzer, Blumenthaler, og de andre generaler nummer den og nummer den! Under Preussens dødning-farver, sorgens sorte-hvide klud, bryder dådens lodne larver ej, som sangens fjæril, ud. De kan sagtens silke spinde til en tid, men dør derinde. Just i sejren bor forliset; Preusens sværd blir Preuser-riset. Aldrig svulmer der en løftning af et regnestykkes drøftning. Intet dåds-digt lar sig tolke fra den stund af, da en folke- rejsning, skønhedsfyldt og fri, blev et stål-maskineri, spækket ud med sværd og dolke, – fra den stund, da herr von Moltke myrded kampens poesi. Så dæmonisk er den magt, som fik verdens gang at råde: sfinxen på sin visdoms vagt dødes af sin egen gåde. Ziffer-sejren får sin dom. Øjeblikkets blæst slår om; lig en storm på ørken-sletten vil den fælde afguds-ætten; Bismark og de andre gubber vil, som Memnons søjle-stubber, sidde sprød på saga-stolen uden sang mod morgensolen. – – Men som vi, Khedivens gæster, efter færden blandt de døde, under lys og klang af fester drog en nyfødt tid imøde, – ja, som vi, med flag på stang, under verdens-korets sang fejred hist kanalens åbning, og som vi fra Suez’ strand fik et glimt af løftets land, – så vil åndens livs-forhåbning, ad det vordendes kanaler, i et verdens festtogs-møde, under hymner og choraler, under skønheds-lampers brand, styre frem til morgenrøde på sejlads mod løftets land. Thi mod skønhed hungrer tiden. Men det ved ej Bismarks viden. Skal vi med til festen, frue? Ja, hvem ved når budets due bringer kortet. Vi får se. Indtil da jeg i min stue går med handsker af glacé; indtil da jeg søger fredning, digter fornemt på velin; – det vil ærgre slægt og slæng, – jeg blir sagtens skældt for hedning; men jeg har en skræk for sværmen, vil ej stænkes til af bærmen, vil forvente tidens nærmen i en pletfri bryllupsklædning. Og med disse ord, farvel! Flyv, ballon! På farten held! Luften er en digters rige; – styr mod nord, og sænk dig lige ned på Mælarstadens strande; – der er fuldt så nemt at lande, som på Telemarkens fjeld! Alfen i gondolen spanker. Gid nu snart mig bud blir bragt, at han med sin lette fragt – lette vers og lette tanker – har på Norrmalm kastet anker! Henrik Ibsen. Dresden, 25de December 1870. – Kjære svoger! Overensstemmende med Deres ønske skynder jeg mig at besvare Deres venskabelige skrivelse af 17de dennes, hvilken først indløb hertil igår middag. «Peer Gynt» er for tiden under bearbejdelse af en dansk æsthetiker, der har erholdt min tilladelse til at indrette stykket til brug for skuepladsen. – Hvis imidlertid det norske theater ønsker at opføre det efter et originalt og selvstændigt scenearrangement, så har jeg intet herimod at indvende. Som honorar ønsker jeg bruttoindtægten af 1ste forestilling, der bliver at give på en af theatrets ordinære spilledage, og således at theatrets styrelse i bindende form tilsikkrer mig et minimums-beløb af 150 Spdlr. Herr Bjørnson selv, som dramatisk digter, vil finde mine fordringer billige, og jeg holder principmæssigt fast derpå for at betage vore skuespillere den gængse idé at forfatterne kan afspises med en bagatel. – Da jeg intet har på samvittigheden ligeoverfor herr Bjørnson, så vilde jeg heller ikke kunne have noget imod at forhandle direkte med ham; men da De så velvilligt og på en så fortræffelig måde tager Dem af mine øvrige anliggender, så ønsker jeg naturligvis helst at De også i denne sag vil være min stedfortræder. Hvad mit nye dramatiske arbejde angår, så kan jeg endnu intet tilsagn give. Det er en selvfølge at jeg indleverer stykket til det theater, hvis kræfter garanterer den bedste udførelse. Experimentet med «Peer Gynt» vil måské i så henseende kunne afgive den fornødne målestok. Foranstående ønskes i sin helhed meddelt rette vedkommende. – Jeg takker Dem om De for min regning vil udbetale herr Nandrup 50 Spdlr: Til Deres eventuelle udnævnelse til bureauchef gratulerer vi alle af ganske hjerte. Vi har naturligvis ansét det for en selvfølge at så vilde ske. Jeg har i disse dage skrevet et længere digt, et såkaldt «Ballonbrev» til en svensk dame, hvilket snarest muligt kommer i Morgenbladet. Her er i denne tid bidende koldt; men i vort smukke og lune hjem havde vi igår en hyggelig julaften. Vi befinder os alle vel, og ønsker Dem et godt og glædeligt nytår i alle måder. Deres hengivne Henrik Ibsen. Dresden den 6te Januar 1871. – Højstærede herr etatsråd! Uagtet jeg i disse dage befinder mig noget upasselig, skynder jeg mig dog at besvare Deres venlige og meget ærede skrivelse, som jeg modtog imorges. Årsagen, hvorfor jeg anser et hurtigt svar nødvendigt, er denne: I Deres brev af 8de Juni 1870 melder De mig at Skandinaverne i Rom fra nævnte års udgang ikke længere ønsker Morgenbladet, samt at herr Grieg fra samme tid af vil skaffe det norske Aftenblad istedet. Da ingen kontra-besked indløb fra Dem måtte jeg henimod årsskiftet tilmelde Morgenbladets expedition at man fra 31te december skulde standse forsendelsen. Hvorvidt man i Rom er tjent med at få en indholdsløs avis istedetfor en indholdsrig, vedkommer ikke mig; men da jeg dog tænkte mig muligheden af at det Griegske anstaltmageri af en eller anden grund kunde komme til at strande, så har jeg efter evne søgt at betage sagen det for Morgenbladet krænkende udseende; og dersom De fremdeles ønsker at beholde dette blad, så vil sådant hurtigst og bekvemmest kunne ske ved en henvendelse til mig, som da uopholdelig skal besørge det fornødne. Hvis de norske Skandinaver i Rom for tiden er uden aviser fra hjemlandet, så må jeg forlange at man gør dem udtrykkelig opmærksom på, hos hvem skylden ligger, nemlig hos herr Grieg og ikke hos mig. Brevet til herr tom Dick skal snarest muligt blive besørget. Den medfølgende regning forstår jeg fuldkommen; men renteberegningen finder jeg i to punkter ubillig: 1.) jeg må højlig betvivle at lånekassens øvrige midler gøres frugtbringende til 5 p. ct; efter italienske forholde må 3 p: ct: ansees for god rente. 2.) det går ikke an at beregne rente for året 1870 af Morgenbladets kostende; havde foreningen selv skullet bestille og betale bladet, så måtte beløbet været erlagt forskudsvis, og at jeg ifølge mit literære forhold til bladet kan arrangere mig anderledes er en privatsag, som ikke berettiger Skandinaverne i Rom til nogen slags pengefordel på min bekostning. For øvrigt beder jeg Dem, kære herr etatsråd, at bringe mine romerske venner en venlig hilsen. Dem selv beder jeg modtage forsikkringen om min hjerteligste hengivenhed, og med ønsket om et godt og glædeligt nytår tegner jeg mig Deres stedse ærbødigst forbundne Henrik Ibsen. Dresden den 8de Januar 1871. – Min kære Klubien! Det er ikke andet for; jeg må skrive Dig til medens det endnu er tid. Da jeg i sommer var i København, så nær mit eget land, stod det for mig som noget så over alt andet ønskværdigt at kunne komme hjem under forholde, som jeg anså nødvendige, at jeg yttrede et ønske, hvilket jeg, hvis roligere overlæg havde været muligt, vilde have tilbagetrængt. Det står mig nu klart for at det ikke kan være lykkets mig at fremstille denne sag for Dig i et sådant lys, at jeg går fri for at betragtes som et ganske almindeligt forfængeligt menneske. Og følgelig har heller ikke Du kunnet vække anden forestilling om mig hos vedkommende. Denne sag har derfor siden pint mig; jeg har havt en følelse, som om jeg var gået uvasket ud på gaden. Jeg kan ikke bære dette; jeg må hæve mig igen i min egen bevidsthed. Og derfor beder jeg Dig, lad hele historien dø hen, og sørg for at hjælpe mig tilvejrs igen i de mænds omdømme, som jeg føler at jeg ikke kan undvære. Alt øvrigt må, lige over for dette hensyn være en bisag. – Tak for alt Dit venskab, og for alle beviser derpå i København! Og når så «Kongs-emnerne» er opført, så skriver Du mig et langt brev til og fortæller mig om udfaldet. Jeg har i denne tid skrevet et længere digt, betitlet: «Ballonbrev» til en svensk dame; det står rimeligvis i «Morgenbladet» for idag. Læs det; Du vil deraf se mit syn på tidsforholdene. Se så! Nu føler jeg mig lettet. Optag mig nu igen i din erindring som din gamle romerske carissimo og hengivne ven Henrik Ibsen. P. S. Et glædeligt nytår og en ærbødigst kompliment til din ærede familje! Dresden den 8de Januar 1871. – Kære herr Hegel! Efter en nu vel overstået 8 dages forkølelse og anden upasselighed skynder jeg mig at sende Dem og Deres søn min hjerteligste nytårshilsen, med hjertelig tak for det forløbne og alle gode ønsker for dette år! De få linjer, jeg sendte til festen den 30te, håber jeg er kommet Dem ihænde, og jeg kan forsikkre Dem at jeg her i frastand fejrede dagen så godt som omstændighederne tillod. Min bedste taksigelse for bogpakken og festsangene. Chr: Richards digt er et mesterværk i sit slags og Bjørnsons er jo også meget smukt. – Men hvad skal man sige om det store pragtværk i to bind? Det står vel uden sidestykke! Der har De i sandhed rejst Dem selv og den Gyldendalske Boghandel et værdigt monument. Jonas Lies bog har jeg allerede læst; den indeholder meget der er fortræffeligt, om end kompositionen er mangelfuld. Afskriften af mine digte har jeg modtaget; det er en tyk bog; men foreløbig kasserer jeg de tre fjerdeparter og den fjerde omarbejder jeg. Jeg er allerede begyndt. På opførelsen af «Kongs-emnerne» er jeg meget spændt. Vil De ikke bevise mig den godhed at sende et expl: af dette stykke til min ven, højesteretsadvokat Klubien, indbundet og for min regning. Han bor Holmens kanal No 4. I December har jeg skrevet et langt digt: «Ballonbrev» der kommer i Morgenbladet og bør optages i samlingen. Vi har her havt en forfærdelig kulde i denne tid og, hvad der var værst, i en hel uge mangel på alt brændematerial. Nu er endelig tilførselen begyndt igen. Stemningen er forøvrigt meget trykket og her spores slemme anelser om krigens udfald. Gid de måtte vise sig vel begrundede! Lev hjertelig vel for denne gang! Deres hengivne og forbundne Henrik Ibsen. Dresden, 13de Januar 1871. – Kjære svoger! Med forbindtligst tak erkender jeg modtagelsen af Deres brev af 31. 12. f: år, med deri indlagte vexel. Hr: Bjørnsons tilbud angående honoraret for «Peer Gynt» vil jeg efter Deres råd modtage. Dette i al hast som svar på Deres sidste brev, der indløb i dette øjeblik. Hjertelig hilsen fra os alle! Deres hengivne Henrik Ibsen. Dresden, 14de Januar 1871. – Frøken Laura Petersen! Deres brev af 6te dennes indløb først idag; som svar sender jeg den forlangte erklæring. Den er kort, men der behøves ikke lange historier. Hvor meget har De tænkt at søge om? Hvis De overhovedet får noget, så tvivler jeg på at det bliver over 100 Spd. De er naturligvis upraktisk i slige ting. Hør nu hvad De skal gøre. Ønsker De at få 100 Sp, så skal De søge om 150. Der er mange ansøgere; ingen får det fulde ansøgte beløb. Husk nu på dette! Jeg har egentlig to breve fra Dem at besvare, men har aldeles ingen tid, da jeg sidder midt i ordningen af mine spredte digte, der skal udgives. Det er mig imidlertid altid kært at høre fra Dem, og jo længere breve des bedre. Hils den Limnellske familje! Har fru Limnell fåt min vidtløftige skrivelse, der afgik herfra julaften? Deres ansøgning må indeholde en kortfattet rejseplan med angivelse af rejsens omtrentlige varighed. For øvrigt ingen vidtløftigheder, alt kort og klart. Ansøgningstiden er forøvrigt ikke, som De skriver, ude om 3 uger; den udløber først med udgangen af Februar. Gid det så må gå efter ønske! – Dette sidder jeg her og skriver ved midnatstider. venskabeligst Deres Henrik Ibsen. Dresden, 20de Januar 1871. – Hr: Fr: Winkel-Horn! Uden anden adkomst, end vort gensidige bekendtskab som medborgere af den literære republik, tager jeg mig dog den frihed at tilskrive Dem et par linjer. Støttende mig til forskellige grunde – ikke mindst til den for dagen lagte detalj-kendskab til Norges historie – tror jeg nemlig at jeg i Dem har at takke forfatteren til den velvillige og for mig så smigrende omtale af «Kongs-emnerne», der har været optagen i «Fædrelandet», en omtale, der måtte være mig dobbelt glædelig, fordi den fremkom i et blad, hvor jeg ikke tidligere har været vant til en så venskabelig behandling. Idet jeg altså beder Dem modtage min skyldige og forbindtligste tak, benytter jeg anledningen til at berigtige et punkt, som for mig er af vigtighed. Det er nemlig en vildfarelse, når De tror at jeg har været uvillig til at underkaste stykket en forkortelse. Tvert imod. Under mit ophold i København i sommer erklærede jeg for theatrets chef at stykket hverken kunde eller burde opføres i sin helhed. Med hans billigelse foretog jeg derefter en sammendragning, hvorved navnlig bispens dødsscene blev ganske betydeligt forkortet, og gav forøvrigt mit udtrykkelige minde til under prøverne yderligere at lade stryge, hvad man fandt fornødent. Har man nu ved theatret alligevel ikke benyttet det af mig indleverede forkortede exemplar, så har man behandlet mig meget ilde, og jeg kan da forklare mig, hvad ellers vilde være mig uforklarligt – den lange tid, opførelsen kræver. At så er tilfældet, må jeg næsten antage, når jeg ser at bladet «Hejmdal» i sin anmeldelse anker over et virkelig smagløst udtryk i stykkets første oplag. Dette udtryk findes nemlig slet ikke i den ny udgave, og det var et exemplar af denne, jeg indgav forkortet, medens man allerede før min ankomst havde ladet rollerne udskrive efter det gamle Christiania-oplag. Hvad skal jeg nu gøre? Som fremmed finder jeg det naturligvis upassende at optræde offentligt mod det kgl. theaters direktion, men dersom det virkelig forholder sig så at man ikke har benyttet mine forkortninger og min bemyndigelse til at forøge disse efter behag, så vilde det unægtelig være mig meget kært om det rette forhold kunde blive oplyst, og direktionen derved bevæges til ved fremtidige forestillinger at give mit arbejde i en både for theatret og for mig fordelagtigere skikkelse. Kan og vil De tage Dem lidt af denne sag, så vilde jeg, om muligt, føle mig Dem endnu mere forbunden. Deres ærbødige Henrik Ibsen. Adr: Königsbrücker-Strasse, No 33. – Dresden, 21de Januar 1871. – Kære herr Hegel! Hermed følger en del manuscript til digtsamlingen; jeg skal hver uge sende Dem en lignende skreven portion. Digtet «På vidderne» ønskes delt i afsnit, således som antydet, altså med et større mellemrum mellem partierne. På dette digt og på «Terje Vigen» ønskede jeg gerne at læse en revision for mulige forbedringers skyld. Hvis De så synes, så tænker jeg vi gør samlingen mellem 8–9 ark stor. Jeg har materialier til meget mere, men det kan ligge indtil videre. Formatet bør helst være som Richardts eller Plougs digte, og ligesom i disse bør hvert digt begynde på en ny side. Ønsker De imidlertid et andet arrangement, så har De naturligvis fri hænder. Megen pris vilde jeg sætte på at sætteren nøje iagttog at verskolonnerne altid kom lige midt under sidetallet, således at der ikke blev mere blankt papir på den ene end på den anden side; dette påagtes ikke altid i trykkerierne og udseendet skades derved. Samlingen havde jeg tænkt at kalde «Spredte digte», eller, hvis De tror det bedre, simpelt hen «Digte». Herom håber jeg at høre Deres mening. De i tryk medfølgende tre digte vil blive anbragte langt ude i samlingen, men kan jo altid foreløbig sættes. Af smådigtene i mine andre bøger tager jeg intet med; Bjørnson har gjort det for grovt i denne henseende. – Er ikke papiret i «Arnljot Gelline» tyndere end i vore andre bøger? Eller er det de nye typer, der er skarpere og derfor skærer mere igennem? Hvis tykkere papir ikke forøger bogens pris, vilde jeg henstille til Dem at benytte sådant; men kun under den nævnte forudsætning. Det glæder mig meget at den norske regering har påskønnet Deres store fortjenester af den norske literaturs udbredelse; den har netop derved hædret samtlige os norske forfattere, der arbejder sammen med Dem. – For de tilsendte anmeldelser takker jeg forbindtligst. Men jeg må desværre befrygte at theaterdirektionen ikke har benyttet de af mig foretagne forkortelser, ellers kunde umuligt opførelsen medtage så lang tid. Det lader også til at theatret ikke har påagtet de forandringer, der er foretagne i 2den udgave; ialfald anker Dr: Rosenberg over et udtryk, som jo ikke findes i denne. Var det muligt at skaffe mig oplysning om disse ting, vilde det meget berolige mig. Med hjertelig hilsen Deres hengivne Henrik Ibsen. Dresden, 22de Januar 1871. – Kære herr Bomhoff! Efterat jeg nu i lang tid forgæves i «Morgenbladet» har spejdet efter oprettelsen af den mellem os ofte omtalte fabrik, erfarer jeg nu ad privat vej at De foreløbig har indladt Dem på en anden affære, hvoraf jeg både ønsker og håber alt godt for Deres fremtid. Med andre ord, jeg hører at De er bleven forlovet. Modtag derfor vor hjerteligste lykønskning og forsikkringen om vor oprigtigste deltagelse i denne glædelige begivenhed! – Dernæst takker jeg Dem venligst for det brev jeg havde den fornøjelse at modtage efter Deres afrejse herfra. Jeg skulde jo for længe siden efter pligt og skyldighed have svaret Dem, men, desværre, som De ser er det til dato blevet ved det gode forsæt. Dog, jeg ved nok, De tager ikke sligt så nøje. Hvis De ikke har havt brev fra herr Sørensen, så kan jeg fortælle Dem at han i December afrejste til New-Orleans, hvor han på ny havde fåt en fordelagtig ansættelse med fri rejse, o. s. v. – Herr Gehe holdt en smuk afskedstale til ham, hvori han udtrykte sin særdeles tilfredshed med at blive alle oprørske hoveder kvit. Bemeldte herr Gehe har forøvrigt siden slaget ved Sedan havt sin gårdsplads liggende fuld af de mest storartede apparater til en arkitektonisk illumination, der skal finde sted når Paris har overgivet sig. – Andet nyt herfra ved jeg ikke at fortælle Dem. Byen er fuld af franske fanger. Nogen begejstring for krigen er der ikke at spore blandt den store mængde. Tvertimod lider alle næringsdrivende forfærdeligt under de politiske forholde. Hertil er siden nytår kommet en fuldstændig kulmangel, som har bevirket standsning af en hel mængde fabriker. Den store stentøjfabrik på Leipziger-Strasse standsede således i forrige uge. Idet jeg nu endelig gør alvor af mit længe nærede forsæt at skrive Dem til, får jeg af min kone en anmodning om at trække en veksel på Deres venskab. Dresden er, som De ved, et fiskeløst sted og vi striler lider stærkt under savnet af denne nationalret. Trondhjem er derimod hjemstedet for en ganske delikat fisk, der kaldes rødfisk, uver, uer, eller lignende. Nu er det vor forenede bøn til Dem: skulde De ikke velvilligen vilde sende os en kvart tønde deraf over Hamburg så snart lejlighed gives? Var det muligt, så ønskede jeg fisken, af bedste kvalitet, direkte expederet hertil og skal på opgivende af Deres havte udlæg gennem min svoger og forretningsfører i Kristiania tilbagebetale samme når og til hvem De måtte ønske det. – Kan jeg på nogen måde være Dem til gentjeneste her, skal det være mig meget kært. For øvrigt er hos os alt ved det gamle. Mine damer og Sigurd tilbragte feriemånederne ved Teplitz; jeg selv var i København. For tiden er jeg sysselsat med at udgive et bind digte, der kommer om en måneds tid. Tag nu ikke min anmodning ilde op; og vær fra os alle hjerteligst hilset gennem Deres venskabeligst forbundne Henrik Ibsen. Königsbrücker-Strasse, 33. Dresden, 31te Januar 1871. – Kære herr Hegel! Forbindtligst tak for alle gode efterretninger om «Kongs-emnerne»! Den tvivl jeg ytrede med hensyn til forkortninger o. s. v., er nu fjernet ved et brev fra Justitsråd Berner; alt er i orden. Arrangementet i slutnings-scenen er fru Heibergs idé. Hermed følger atter en del manuskript. Indholdsfortegnelsen sender jeg først næste gang, da den, når bogen skal være 10 ark stor, må omarbejdes. Trykningen kan påbegyndes nårsomhelst indtil digtet «Bergmanden» inclusive; men derfra begynder indfletningen af de digte, som nu kommer til. Ønsker De et andet format, end det af mig nævnte, så er det naturligvis ganske overladt til Dem. – En titelvignet vil jeg gerne have; men jeg tør ikke påtage mig selv at give idéen til den; min ven P: Hansen er manden til at finde det rette. Udførelsen bør for nemheds skyld, om ikke også af andre grunde, overdrages til en dansk kunstner. I de store franske typer er jeg aldeles forelsket; jeg har ikke set noget smukkere for en digtsamling; og, hvad der er det vigtigste, de svarer, synes mig, aldeles til karakteren af mine digte. Trykte med disse typer vil digtene blive dobbelt så gode! – Men kan det ikke i digtet «Byggeplaner» lade sig gøre at undgå brud på de tre linjer (drag, Nord, galt)? Versets konstruktion blir ellers forrykket for øjet, og derved også for forestillingen; men det er måske umuligt. Af to digte ønskede jeg mig afskrifter fra København. Det ene er «Abraham Lincolns mord» der stod i «Fædrelandet» i Marts eller April 1865. Det andet er en sang, digtet ved Skuespiller Jørgensens og frues afrejse fra Norge. Fru Jørgensen vil på anmodning skaffe Dem et expl: til afskrift. Hun bor hos sin broder, kgl: solodanser Gade. Begge disse digte må, ligesom de øvrige, affiles og gennemarbejdes. Drikkevisen af «Kærlighedens Komedie» ønsker jeg også efter nærmere overvejelse at tage med, og beder om en afskrift, da jeg ikke har bogen. Fra min hånd vil alting mageligt kunne være leveret i den tredje uge af Februar. For det modtagne regnskab takker jeg i alle henseender, – og ikke mindre for de gode vilkår betræffende digtsamlingen! Med venlige hilsener til Dem og Deres søn tegner jeg mig Deres altid hengivne Henrik Ibsen. P.S. Er professor Molbech fremdeles literatur- og theateranmelder i «Dagbladet»? I så fald bedes han ved lejlighed takket for hans velvillige omtale af «Kongs-emnerne». Under alle omstændigheder bedes han hilset. Dresden den 1ste Februar 1871. Kære ven! Hjertelig tak for dine to sidste breve! – Da Du har ladet den bevidste sag have sin gang, så vil jeg slå mig til ro med den tanke at Du har fundet det kunde ske på en anstændig måde. Idag kun dette. – Jeg sidder i denne tid midt oppe i udgivelsen af en digtsamling, der om kort tid udkommer; nu er imidlertid snart den værste møje overstået, og i næste uge skal Du høre nærmere fra mig. Lev vel sålænge! Tak og hilsen fra Din hengivne Henrik Ibsen. Dresden den 7de Februar 1871. – Kære Heise! Hvad må De tænke om mig, som først nu lader høre fra mig, og det uagtet al den venlighed, som De og Deres viste mig under opholdet i København! Tillad mig da nu at frembære min hjerteligste tak for alt godt, og en bøn om tilgivelse for min forsømmelighed! Grunden, hvorfor jeg først nu skriver, er den at jeg i vinter bogstavelig har arbejdet dag og nat med en digtsamling, som forberedes til udgivelse. Denne sag har således optaget alle mine tanker, at jeg på en højst uforsvarlig måde har skudt ethvert andet anliggende tilside. Men netop under al denne møje har De stadig været i mine tanker, og det har altid stået for mig som noget højst glædeligt om bemeldte samling kunde give anledning til fortsat samarbejde mellem os. Jeg tror nemlig at adskillige af digtene egner sig til musikalsk behandling, og der gives ingen i hvis hænder jeg heller ønskede dem overgivne, end i Deres. Når bogen kommer, får De imidlertid selv dømme. Dog, i spidsen for alt skulde jeg vel takke Dem for musiken til «Kongs-emnerne», der så væsentligt har støttet stykket ved opførelsen. Ja, hundrede gange tak herfor; og min lykønskning tillige! At jeg mener det alvorligt med «Sigurd Jorsalafarer» vil De bedst kunne overbevise Dem om ved at erfare at jeg har forskrevet og modtaget de fornødne kildeskrifter fra København. Men når jeg kommer til at tage fat på dette arbejde, ved jeg endnu ikke. Jeg beder Dem indstændigt ikke at skyde noget andet til side for den sags skyld. Det vilde være uforsvarligt mod Dem selv, og volde mig samvittighedsnag. Længere ude på foråret skal jeg nærmere meddele Dem min plan, som er udkastet i det store taget og tillige for adskillige enkeltheders vedkommende. At emnet helt igennem egner sig til en operatekst, derom er jeg forvisset; ja, det må endog kunne blive en pragtopera, i dobbelt betydning. Veksling af dekorationer, blanding af nordens og sydens liv, fester og optog gennem det hele, – alt dette, som da ender i kongens mørke vanvid højt oppe i norden, er, synes mig, lagt ligesom tilrette for musikalsk dramatisk behandling. Gid vi blot var hinanden nærmere, så vi daglig kunde tale om den sag, holde den varm og aldrig slippe den af hænderne. – Deres ærede frue med familje bedes venligst og ærbødigst hilset og takket. – Kært skulde det være mig, når min digtsamling er udkommen, at erfare om De har fundet noget brugbart deri. – Lev hjertelig vel så længe! Deres Henrik Ibsen. Dresden den 8de Februar 1871. – Kære herr Hegel! Hermed følger atter en del manuskript, samt en foreløbig indholdsliste. Denne sidste må naturligvis endnu ikke trykkes, da jeg jo ikke så ganske bestemt ved, om de på samme opførte digte netop vil udfylde 160 sider. Efter min beregning skulde de gøre det; men jeg kan let i et eller andet punkt have forregnet mig. De manglende digte skal efterhånden blive sendte; alt vil fra min hånd kunne være leveret om 14 dage, såfremt De kan skaffe mig en afskrift af digtet «Ørnulfs drapa» af «Hærmændene på Helgeland». I modsat fald må jeg skrive til Norge derom. Digtet må gennemsees og rettes som alle de øvrige. 16 af de bedste digte i samlingen har aldrig før været trykte; de fleste andre vil være ukendte for publikum selv i Norge. Efter nærmere overvejelse har jeg taget nogle digte med fra mine dramatiske arbejder. De hører åndeligt sammen med de øvrige og bør ikke udrives af denne sammenhæng. Det skulde interessere mig at vide om P: Hansen i «Nordiske digtere» har optaget noget af mine smådigte; – jeg skulde ønske han ikke havde gjort det; thi nu kommer de i en ny skikkelse. Hvis 1ste ark ikke allerede er trykt, så ønskes i digtet «Kong Håkons gildehal» ordet «filler» forandret til ordet: klude. Med hjertelige hilsener tegner jeg mig Deres altid hengivne Henrik Ibsen. Dresden 13de Februar 1871. – Kære Klubien! Idag modtog jeg med posten et overmåde skønt dokument, nemlig en skrivelse fra kultusministeriet indeholdende min udnævnelse til ridder af Dannebrog. Dekorationen vil blive mig tilstillet fra vicekantsleren for de kongelige ordener. Gid jeg nu tilfulde kunde takke de mænd, der har været virksomme i denne sag! Går det efter mit ønske, så skal jeg besynge dem ved deres respektive diamant-jubilæer. Da dette tidspunkt imidlertid ligger temmelig fjernt, så beder jeg Dig privatim være min tolk så længe. Hvad Dig selv angår behøver jeg ikke at sige mere! Men nu må Du tillige sige mig hvad jeg officielt har at gøre. Skal jeg sende en skrivelse til excellentsen Hall og en do til kultusministeriet? At jeg i sin tid til ordenskantsleren taknemmeligst erkender modtagelsen af dekorationen, er vel en selvfølge? Men i hvilken af disse skrivelser skal jeg udtale min tak til Hs: Majestæt? Thi dette må dog vel gøres. Jeg er ubekendt med danske vedtægter i denne henseende. Råd mig derfor med et par ord. Gentagende tak! Denne æresbevisning er en stor sag for mig; større, end jeg for tiden kan sige! – Jeg er fortiden i fuldt arbejde med udgivelsen af min digtsamling, der kommer om kort tid i et voldsomt stort oplag og mod et mere end tilsvarende honorar. Det skal være mig magtpåliggende at sørge for at carissimo bliver en af bogens første læsere. Forhåbentlig er nu postgangen igen så vidt genoprettet over Belterne at dette brev i nogenlunde rimelig tid vil kunne komme Dig ihænde. Hjertelige hilsener! Din hengivne Henrik Ibsen. P. S: De korrekte titler til udskrifter på de fornødne skrivelser vilde jeg også gerne modtage en underretning om, hvis sådant ikke skulde volde Dig særligt besvær. H. I. Dresden den 15de Februar 1871 – Som gensvar på Deres Velbårenheds skrivelse af 7de dennes tillader jeg mig at bemærke, at det vil være mig meget kært at modtage den mig allernådigst tildelte dekoration her i Dresden under den af Deres Velbårenhed benyttede adresse. Når jeg endnu ikke pligtskyldigst har erkendt modtagelsen af det Kgl: ministeriums skrivelse af 30de f: m:, der først kom mig ihænde den 13de dennes, så hidrører dette fra at jeg har troet det nødvendigt forinden, fra København, at indhente privat oplysning om de i så tilfælde brugelige former, en oplysning, der forhåbentlig ikke længe vil udeblive. ærbødigst Henrik Ibsen. Til Herr Exped: sekret: Schwartzkopf! Dresden den 16de Februar 1871. – Kære herr Hegel! Igår havde jeg den fornøjelse at modtage Deres venlige brev med det indlagte digt, som hermed tilbagesendes i forbedret skikkelse. Nu fattes kun, så vidt jeg kan se, to digte, nemlig «Hilsen til Svenskerne», der er forlangt fra Christiania, og «Ørnulfs drapa», som jeg håber at få fra Dem. I medfølgende afskrift findes to nye digte, der ikke står på indholdslisten, og som derfor bedes opførte på samme på de i manuskriptet angivne pladse. Disse digte må jeg endelig have med; jeg troede dem tabte og huske dem kunde jeg ikke; endelig fandt jeg dem blandt mine rejsepapirer. De har aldrig været trykte. Plads tror jeg ikke det vil skorte på; thi jeg tror jeg har forregnet mig lidt i mit omtrentlige overslag og ved heller ikke aldeles nøjagtigt hvor meget Ballonbrevet fylder. Skulde det imidlertid blive lidt for meget, så kan de enkelte afsnit af «På vidderne» rykkes lidt tættere sammen; derved vindes i al fald en side. Vignetten har jeg siden tænkt over. Jeg vil igrunden helst være den foruden, såfremt De ikke allerede har truffet foranstaltninger, og hvis De forøvrigt ikke tror at den vil hjælpe på bogens afsætning. Jeg tror nemlig at de smukke franske typer vil på titelbladet tage sig bedst ud alene, – dog, dette overlader jeg naturligvis ganske og aldeles til Deres bedre skøn. For underretningen om «Kongs-emnerne» takker jeg Dem meget. Jeg var noget ængstelig for at theatret efter de store omkostninger ved stykkets udstyr skulde lide noget tab. Og så min udnævnelse til ridder af Dannebrog! Jeg vil aldrig kunne være noksom taknemmelig mod de mænd, der har bevirket dette! Nu vil mine landsmænd finde min digtsamling dobbelt så god som ellers! Jeg må dog fortælle Dem at for et par dage siden modtog jeg fra den mod mig utrættelig forekommende og elskværdige statsminister Sibbern i Stokholm et brev til ham fra vor gamle udenrigsminister, grev Manderström, som var kommen i henrykkelse over mit «Ballonbrev». Jeg ved ikke om De har hørt at jeg i Rom engang havde en temmelig slem historie angående grev M: eller hans politik, en historie, som min ven Bjørnson skaffede en ganske ufornøden udbredelse hjemme. Nu samler den gamle mand gloende kul på mit hoved, på en i sandhed rørende måde! – De klager over frosten i Danmark; men her har vi havt indtil 21 grader! Nu er tøvejr indtrådt og vi kan hver dag vente oversvømmelse af Elben. Hjertelige hilsener til Dem, Deres søn og alle gode venner forresten. Deres inderlig hengivne Henrik Ibsen. P. S. Tak for «Kærlighedens Komedie»! Tør jeg tage Dem på ordet, og, ved lejlighed, bede Dem om et expl: af «Brand» og et do af «Peer Gynt», så har jeg mine bøger komplet. Vor literatur er ikke ganske ubekendt her; og derved er mine bøger kommet på vandring; men det skal nu sættes en stopper for. H. I. Dresden 17de Februar 1871. – Kære Brandes! Jeg har jo nok tænkt mig at min lange taushed vilde bringe Dem i vrede; men jeg håber trygt på at det står således imellem os, at ingenting brister for den sags skyld. Ja, jeg har en bestemt følelse af at en livligt vedligeholdt brevveksling mellem os snarere kunde medføre en sådan fare. Når vi først engang personligt var stødt sammen, vilde meget stille sig anderledes; meget vilde da blive klaret på begge sider. Indtil da løber jeg virkelig fare for gennem mine løslige spredte ytringer at stille mig i et galt lys for Dem. I filosofer kan raisonnere fanden et øre af; og jeg sporer ingen lyst til pr: correspondence at lade mig reducere til en sten eller en hane, – selv med den mulighed for øjet, efter en mundtlig forklaring at blive ophøjet til menneske igen. I Deres forrige brev beundrer De ironisk min sindets ligevægt under de nuværende forholde. Der har vi stenen! Og nu, i Deres sidste venlige (?) linjer gør De mig til en hader af friheden. Hanen! – Sagen er at mit sind befinder sig så nogenlunde i ligevægt fordi jeg anser Frankrigs nuværende ulykke for den største lykke, der kunde times denne nation. Og hvad frihedsspørgsmålet betræffes så antager jeg det indskrænker sig til en tvist om ord. Jeg går aldrig ind på at gøre friheden ensbetydende med politisk frihed. Hvad De kalder frihed, kalder jeg friheder; og hvad jeg kalder kampen for friheden er jo ikke andet end den stadige, levende tilegnelse af frihedens idé. Den, der besidder friheden anderledes end som det efterstræbte, han besidder den dødt og åndløst, thi frihedsbegrebet har jo dog det ved sig at det stadigt udvides under tilegnelsen, og hvis derfor nogen under kampen bliver stående og siger: nu har jeg den, – så viser han derved at han netop har tabt den. Men netop denne døde sidden inde med et visst givet frihedsstandpunkt, er noget karakteristisk for statssamfundene; og det er dette jeg har sagt ikke er af det gode. Ja, visstnok kan det være et gode at besidde valgfrihed, beskatningsfrihed, o. s. v.; men for hvem er det et gode? For borgeren, ikke for individet. Men det er aldeles ingen fornuftnødvendighed for individet at være borger. Tvertimod. Staten er individets forbandelse. Hvormed er Preussens stats-styrke købt? Med individernes opgåen i det politiske og geografiske begreb. Kellneren er den bedste soldat. Og på den anden side Jødefolket, menneskeslægtens adel. Hvorved har det bevaret sig i isolation, i poesi, trods al råhed udenfra? Derved at det ikke har havt nogen stat at trækkes med. Var det forblevet i Palæstina, vilde det for længe siden være gået under i sin konstruktion, ligesom alle andre folk. Staten må væk! Den revolution skal jeg være med på. Undergrav statsbegrebet, opstil frivilligheden og det åndeligt beslægtede som det ene afgørende for en sammenslutning, – det er begyndelsen til en frihed, som er noget værd. Ombytning af regeringsformer er ikke andet end pusleri med grader, lidt mere eller lidt mindre, – dårlighed altsammen. Ja, kære ven, det gælder blot, ikke at lade sig skræmme af hævdens ærværdighed. Staten har sin rod i tiden; den vil få sin top i tiden. Der vil falde større ting end den; al religion vil falde. Hverken moralbegreberne eller kunstformerne har nogen evighed for sig. Hvor meget er vi igrunden forpligtet til at holde fast ved? Hvem borger mig for at ikke 2 og 2 er fem oppe på Jupiter? Disse antydninger kan og vil jeg ikke skriftligt udføre vidre. Hjertelig tak for Deres digt! Det vil ikke blive det sidste De skriver, thi kaldelsen taler ud af hver linje! At De overvurderer mig, skriver jeg på venskabets regning; tak, tak! Bevar mig således; jeg skal visselig ikke svigte! Og kom så snart til kræfter igen! Og kom så til Dresden på to sunde Ben. Ja, den benhistorie! Følte De det ikke som en Nemesis? De foer engang så voldsomt frem mod en anden filosof fordi han stod på to ben. Gud ske lov, at De ikke fik praktisk bevise muligheden af at en filosof kan hjælpe sig med et. – Jeg forudsætter at al fare er forbi, ellers spøgte jeg visst ikke dermed. Af «Kritiker og Portraiter» har jeg til dato fra Hegel kun fået første halvdel; men selv om jeg havde fået det hele, vilde jeg have indskrænket mig til et varmt tak for bogen. Jeg er en yderst dårlig kritiker; enkelte værker forstår jeg ikke at udtale mig om, og hvorledes De står for mig i det hele, som afsluttet personlighed, det ved De. Med udgivelsen af min digtsamling har jeg næsten nat og dag været beskæftiget siden jul. Det har været et forbandet stykke arbejde at skulle gennemgå al den mængde standpunkter, hvormed jeg forlængst var færdig. Tilsammen danner de dog noget helt; og jeg er spændt på at høre hvad De vil sige om bogen. De tusende ting Deres brev kunde give anledning til at skrive om, vil jeg denne gang lade ligge. Først vil jeg nu erfare om jeg kan vente snart at se Dem her. Da skal vi tage for os til forhandling både biskop Arius og de syv churfyrster; De skal se, jeg har ikke for intet levet to år i nærheden af Gert Westphalers fædreland. – Hjertelige ønsker om sundhed og alt godt. Deres hengivneHenrik Ibsen. Så snart jeg kan overkomme et nogenlunde skikkeligt portræt, skal jeg sende Dem det; tag foreløbig til takke med indlagte. Jeg håber, De gør gengæld! Dresden den 18de Februar 1871. – Kære og højstærede herr etatsråd! Herved har jeg i al hast den fornøjelse at meddele Dem at herr A: tom Dieck nu endelig har indbetalt de resterende 16 thaler 20 sgr. Nu er det spørgsmålet på hvilken måde jeg skal sende Dem disse penge. At skikke postanvisning til Italien, og specielt til Rom, er ikke tilrådeligt. Kan jeg lade beløbet udbetale til nogen i København eller Kristiania, så underret mig derom. Hvis ikke, så opgiver De mig måske en Boghandler her, der står i forbindelse med herr Spithoever i Rom, eller en bankier der har forretninger med herr C: Kolb sammesteds. Når tør jeg vente at få min bogpakke? Hils alle gode Venner! Jeg har idag ingen tid til at skrive mere, da et nyt literært arbejde lægger udelukkende beslag på mig. Idet min kone og jeg anbefaler os i Deres venlige erindring og ikke opgiver håbet om endnu en gang at få anledning til at hilse på Dem i Rom tegner jeg mig Deres altid hengivne og forbundne Henrik Ibsen. Dresden den 18de Februar 1871. – Herr justitsråd Berner! Allerede for flere uger siden skulde jeg have takket for Deres forbindtlige skrivelse af 26de f: m:, men udgivelsen af et bind digte har helt og holdet lagt beslag på min tid; støttende mig til den velvilje, hvorpå jeg fra Deres side allerede har modtaget så mange beviser, håber jeg imidlertid at De tilgiver min forsømmelse. «Fædrelandets» anmeldelse af «Kongs-emnerne» var således affattet, at jeg måtte tro stykket var på det kgl: theater givet uden forkortelser. Jeg tilskrev derfor anmelderen og oplyste ham om forholdet. Hvis han i den anledning har ulejliget Dem med nogen forespørgsel, så er det sket uden mit vidende og mod min vilje. Jeg er Dem meget forbunden for de yderligere strygninger, som De har foretaget, og er forvisset om at disse i væsentlig grad vil bidrage til at holde stykket på repertoiret. Overordentligt kært skulde det være mig at erfare at De og theatret ikke må få anledning til at angre de store omkostninger, hvormed mit arbejde er blevet bragt på scenen. Deres ærbødigst forbundne Henrik Ibsen. Dresden den 19de Februar 1871. Kære Knudtzon! Idag har jeg endelig en ledig time tilovers, og den synes jeg ikke jeg kan anvende bedre, end til at sende Dem et par linjer. Først og fremst hjertelig tak for al den elskværdige forekommenhed, hvormed jeg af Dem og Deres ærede familje blev mødt under mit ophold i Danmark, en opmærksomhed, som min hurtige afrejse forhindrede mig fra personligt at takke for ved en pligtskyldig afskedsvisit. Nu sidder De vel i fuld forberedelse til disputatsen? At disputere er jo en af de stærkeste blandt Deres mange stærke sider, og jeg kan derfor ikke tvivle om at alt vil gå fortræffeligt. Hvad mig angår, så har jeg siden jul været beskæftiget med udgivelsen af min digtsamling, og om ikke før, saa dog når denne er udkommen, haaber jeg at høre fra Dem. Husk endelig på dette! Jeg lægger megen vægt derpå; thi De er en af de såre få, i hvem man på engang har en læser og en kritiker. Denne syslen med en hel del tilbagelagte standpuncter har været mig mindre end behagelig, men nu, da arbejdet er færdigt, finder jeg dog at alt det spredte tilsammen taget udgør et helt. Hovedspørgsmålet bliver imidlertid, om læseverdenen vil finde det samme. Med vor fælles ven, G: Brandes, har jeg i denne tid stået i nogen, om end ikke fra min side meget livlig, brevveksling. Det bliver altid en mislig sag skriftligt at skulde udtale sig for en person, hvem man personligt ikke kender; det leder i almindelighed ind i misforståelser; man maa kunne forestille sig den skrivendes stemme, blik, betoning, o.s.v., for at få den sande menings-nuance ud af ordene. Brandes er unegtelig en rigt begavet natur; men jeg kan ikke værge mig mod en viss ængstelse for at han skal gå hen og gøre affærer med sin begavelse. Og sker dette, så er personlighedens sanddruhed fløjten. Den eneste opgave er jo dog at ville hvad man må. Publikum har også et mærkelig fint instinkt for dette, og ingen ideens udfører slipper helskindet fra en letfærdighed af det slags. De må ikke tro at jeg holder mig selv for lydefri paa dette felt; men jeg tør dog sige at jeg regelmæssigt vågner til erkendelse af situationen og rusker mig selv i ørerne. Og hvad siger De så om den politiske tilstand? Med Preusserne har jeg det fornødne slægtskab til at kunne hade dem; men heri ligger ikke Frigørelse nok. Hovedlærdommen, jeg får ud af det moderne uvæsen, er at statsinstitutionen må falde. Ombytning af statsformer leder til intet. Den moderne stat henter sin styrke fra individets svaghed. Preussens udmærkede hær skyldes Preussernes kellner-natur. Derfor tror jeg den næste store revolution vil komme til at gå ud på at omstyrte selve statsbegrebet. Det har jo heller ikke sin rod i nogen indre altid gældende nødvendighed. – Under alle omstændigheder må jeg sige at jeg anfægtes på en højst ubehagelig måde af det bestående. Jeg kan ikke øjne nogen Lov deri; kun vedtægter, traditioner og alt andet utøj. Ak, carissimo, der er tider, da jeg med længsel tænker tilbage på min romerske sturm- und drang-periode! Det var så inderlig nemt at kunne rase al verdens dårlighed fra sig. Men hvem kan tage livet bacchantisk sublimt her, hvor man åndeligt og legemligt lever af Knackwurst og Bier! Årsagen ligger dog nok forøvrigt dybere, deri nemlig, at ens eget væsen wurstificeres. Men ogsaa dette er en overgang, som jeg vil håbe. Ja, kære ven, her sidder jeg nu i naboskabet af Gert Westphalers fødeland og snakker op og ned om mig selv. Lad mig nu se, at De følger exemplet. Jeg står i denne vinter næsten uden al forbindelse med livet i Danmark, da jeg ingen aviser får derfra. Men alt, hvad som foregår hjemme hos eder, omfatter jeg med den højeste interesse. Har De ikke, siden jeg reiste, skrevet noget i kritisk eller kunsthistorisk retning? Nekrologen over L. Schou var så klar, sand, og gribende anskuelig, at De umuligt kan lade det blive dermed. Jeg vil håbe at ikke nogen så sørgelig anledning igen skal frembyde sig; men De har jo dog hundrede emner for Dem. Der ligger også for en selv en stor frigørelse i produktionen. Hvad man har kastet fra sig på tryk, det tynges man aldrig mere af; men på noget andet vilkår slipper man ikke fra det, som man bærer fuldfærdigt og opgjort i sig. Hjertelige hilsener til Dem og Deres fra mig og mine! Deres hengivne Henrik Ibsen. Når De engang glæder mig med et brev, så er min adresse: Königsbrücker-Strasse, Nr 33. Dresden den 25de Februar 1871. – Kære herr Hegel! Hermed følger atter otte sider manuskript, og dermed er det hele færdigt og afleveret fra min hånd. Som De vil se, sender jeg også denne gang to ikke på indholdslisten opførte digte; deres plads har jeg imidlertid angivet, så der forhåbentlig ingen misforståelse vil finde sted; den hele liste kommer til at indeholde 54 digte. Korrektur behøver jeg ikke. Jeg stoler ganske på herr Larsens noksom beviste dygtighed, og beklager kun at jeg under opholdet i København så skammeligt forsømte at takke ham for al god hjælp. – Hjertelige hilsener til Dem og Deres søn fra Deres stedse hengivne Henrik Ibsen. P. S. Tak for Götheborgs-posten og hvad jeg ellers fra tid til anden har modtaget fra Dem! H. I. I det jeg pligtskyldigst erkender modtagelsen af det kgl: ministeriums 2de skrivelser, henholdsvis af 30te Januar og 20de Februar, den sidste medfølgende den for mig bestemte expedition med tilhørende dekoration, tillader jeg mig at frembære min ærbødigste tak for den af ministeriet nedlagte allerunderdanigste forestilling, der har bevirket den mig til del blevne allerhøjeste anerkendelse. Den i det kgl: ministeriums sidstnævnte skrivelse forlangte underretning skal snarest muligt blive fremsendt. Dresden den 26de Februar 1871. – ærbødigst Henrik Ibsen. Til Ministeriet for Kirke- og Undervisnings-Væsenet. Deres excellence! Det er en kær skyldighed, jeg idag efterkommer, idet jeg udbeder mig tilladelse til at måtte frembære min ærbødigste taksigelse for min udnævnelse til ridder af Dannebrog, der er bleven bevirket ved Deres excellences afgørende initiativ. Det mig tildelte ærestegn har jeg modtaget med stor glæde, og med stolthed over at Deres excellence har fundet mig værdig til en indstilling. Der ligger i denne min følelse noget andet og mere end den blotte menneskelige forfængelighed. I Italien har jeg opholdt mig længe nok til at optage i mig en vis fordring til skønhed i livsvilkårene, en fordring, som på mit nuværende opholdssted kun yderst tarveligt tilfredsstilles, og dette vil forklare at jeg begærligt griber efter det, der bærer en betydning og et skær af poesi i sig. Det føles som en støtte for en selv, helst her ude i ensomheden. Hører man nu til det norske statssamfund, så vil en sådan følelse i særlig grad gøre sig gældende. Vort folk danner en undtagelse; det er væsentligt et almuesamfund med sparsomt indsprængte civiliserede bestanddele. Den skønhed, som vort nationale liv i sin oprindelighed indeholdt, nedbrydes af en flad og idéløs politiseren, og hvis man ikke kan gå med på den nivellering af alt og alle, som nu finder sted hos os, så vender man sig med en vis energi derimod og værger sig, som man kan. Også i en ydre henseende vil jeg komme til at blive Deres excellence takskyldig. For ikke ret længe siden, på en af mig literært given foranledning, blev der af et for øjeblikket indflydelsesrigt parti hos os ytret, at min statsgage, eller i al fald de rejsestipendier, hvormed jeg af vor regering hidindtil temmelig rigeligt er bleven betænkt, burde fratages mig. Nu er imidlertid heldigvis Danmarks overlegenhed på visse områder en af de få ting, som endnu imponerer og nyder autoritet hos os; og at man nu, efter den udmærkelse, Deres excellence har værdiget at lade mig blive til del, skulde tænke på at foretage noget skridt i den antydede retning, anser jeg for en umulighed. Men sker det ikke nu, så vil det forhåbentlig end mindre ske under en rimeligvis snart tilbagevendende større besindighed. – Det var den danske læseverdens velvilje, som fra først af hjalp mig til at vinde sejr i mit eget fædreland; det var gennem forbindelsen med en dansk forlægger at jeg sattes i stand til bekymringsløst at leve for mit kald; det var fra den danske scene at mine dramatiske arbejder først opnåede en virkelig kunstnerisk fortolkning. Den mig tildelte æresbevisning skal end yderligere påminde mig herom, og i levende bevidsthed om en så mangesidig erkendtlighedsgæld beder jeg at måtte tegne mig som Deres excellences ærbødige og stedse taknemmelige Henrik Ibsen. Dresden den 27de Februar 1871. – Dresden den 1ste Marts 1871. – Kære herr Hegel! Tilgiv at jeg i denne rimeligvis travle tid igen ulejliger Dem. Jeg trænger nemlig til penge og beder Dem derfor vise mig den tjeneste at lade hæve mit honorar for «Kongs-emnerne» ved det kongelige theater samt deraf at sende mig 200 Rdlr på sædvanlig måde. De to længere digte, hvis tekst jeg har fremsendt på tryk, anbefales særligt til korrektørens opmærksomhed. Jeg er nemlig ikke ganske viss på at de er fri for trykfejl. Findes sådanne, vil de dog let bemærkes. I de sidste dage har vi her havt fuldstændigt forårsvejr; hjemme i Norden begynder vel også vinteren at vige. Hjertelige hilsener til Dem og Deres søn fra Deres stedse hengivne Henrik Ibsen. P. S. I breve fra hjemmet fortælles mig at en norsk tysker skal have oversat mit «Ballonbrev» og sendt det til de «preussiske autoriteter»!! Dresden den 2den Marts 1871. Kære gamle ven! Det var mig i flere henseender en stor glæde og en overraskelse at modtage dit venskabelige brev, hvilket jeg naturligvis foresatte mig straks at besvare, – et forsæt, som naturligvis ikke blev noget af. Idag skal Du dog høre fra mig. Først ønsker jeg Dig nu af ganske hjerte til lykke med den fremgang, Du i vinter har havt også på scenen. Det var imidlertid noget jeg altid havde ventet, og jeg spår Dig alt godt af at blive ved på den vej. Om din østerlandske rejse skriver Du da naturligvis en bog? At rejsen har havt den tilsigtede virkning på din sundhed, tør jeg vel antage for givet; og efter hvad jeg fra mange forskellige kanter har havt anledning til at erfare, må Du jo føre en meget behagelig tilværelse i Stockholm. Du har mange venner og megen indflydelse; – ingen af delene er at foragte. Hvad mig angår så har jeg i vinter arbejdet på min digtsamling, der nu er under pressen og om nogen tid vil udkomme i et voldsomt stort oplag (og mod et do do honorar). Planer til dramatiske arbejder går jeg omkring med; men denne forbandede krigstid virker forstyrrende på mig, som Du nok kan tænke. Vær så god, ved første lejlighed at hilse den Limnellske familje og takke fruen for hendes brev, som jeg snart skal besvare. Excellencen Sibbern beder jeg Dig også bringe min forbindtligste tak. Ja, det var rigtignok en overraskelse, hvad Du overbragte mig fra ham. Glad er jeg at man ikke har nogen anelse om historien fra Rom. Det var nu i vor Sturm-und-Drangperiode, carissimo! Nu er vi begge to ude over det standpunkt. Men det hørte med til udviklingen; jeg ønsker ingenting ugjort. Også alle andre gode venner må Du bringe min hjerteligste hilsen og tak for alt godt. Hofmarskalken og theatrets øvrige vedkommende ikke at forglemme! Til Stockholm må jeg tilbage, det er visst. Går alting efter ønske, så spekulerer jeg på en Norgesrejse til sommeren, og da kan begge dele slåes sammen. – Og så skal vi passiare om vore resp: rejser fra Haderslev til Kiel, carissimo! Ja, vi har dog virkelig flakket temmelig vidt omkring, siden vi kamperede i Stockholm. I Egypten var jeg, som Du kanske ved, med på den store expedition, 24 dages Nil-rejse, lige ind i Nubien; ligeledes var jeg en af dem, der trængte frem lige til det røde hav; de fleste vendte om ved Ismailia. Men gamle Rom fik jeg dog ikke gense! Håbet om at komme did, har jeg dog ikke opgivet; og da træffes vi kanske der. Jeg forudsætter nemlig at Du stedse har i baghånden et visst håb om i en viss officiel stilling at kunne slå Dig ned der. Dersom jeg ikke vidste at Du i brevskriver-vejen præcist var af samme stykke, som jeg, så vilde jeg bede Dig fortælle mig lidt om personer og forholde deroppe. Hvorledes går det eders Gambetta på rigsdagen? Han interesserer mig meget; – hils ham fra mig. Har Malmström sin store Bråvalla-tavle færdig? Og gubben Kjellberg? Han sukker vel også efter de romerske kødgryder? Udgav ikke Carl Snoilsky sine digte forrige jul? Og var ikke modtagelsen sådan, at den måtte opmuntre ham til at vedblive? Han er dog virkelig en lyriker af meget høj rang. – Skulde Du træffe ritmester R: v. Kock, så spørg ham om han har modtaget mit brev. Stjernströms må Du ikke glemme at hilse. Mine damer sender eder sin bedste tak for samværet i Dresden. Dine hilsener, kærlighedserklæringen inclusive, er med stor tilfredsstillelse blevne modtagne. Bring til gengæld din frue tusende hilsener fra os, din lille pige ligeså; hende fik jeg da sletikke se i Stockholm. Og hermed, enten vi om kort eller længe, personligt eller skriftligt, mødes, så lev hjerteligt vel og glem ikke Din hengivne ven Henrik Ibsen. Dresden, 5te Marts 1871. – De igår modtagne korrekturark tilbagesendes herved. Jeg har ikke fundet andre fejl, end den af mig selv begåede, Side 3, 5 og 6. På alle andre steder beholdes bogstaveringen ks, – altså undtagen i de ord, der stammer fra det latinske. Strilen med stort S; Schweigård med å; hærmod er rigtigt (i lighed med hærværk, hærmænd, hærfærd, o. s. v.) På titelbladet skulde jeg ønske bogstaverne i mit navn lidt mere sammentrængte, ligeså for- og efternavnet rykket lidt nærmere sammen; (se omslaget til Bjørnsons digte, hvor samme typer er benyttede.) Forbindtligst tak for nøjagtig og kyndig korrekturlæsning! ærbødigst Henrik Ibsen Til Den Gyldendalske Boghandel! Dresden den 23de Marts 1871. – Kære herr Hegel! Med tak erkender jeg modtagelsen af Deres venlige brev af 3die dennes, hvori indlagt 150 thaler: pr:. Fuldmagt til at hæve mit honorar ved det kgl: theater har jeg ikke sendt, da jeg antog det overflødigt. Fejler jeg heri, beder jeg mig derom underrettet. Det var en virkelig elskværdig opmærksomhed af Dem at sende mig det smukke ordensbånd, som jeg ganske visst ikke her vilde kunne have erholdt. Hjertelig tak også herfor! Mange hilsener til Dem og Deres søn! Deres hengivne Henrik Ibsen. Dresden den 30te Marts 1871. – Kære herr etatsråd! Da der nu er hengået så lang tid uden at jeg har modtaget noget svar på mit sidste brev, hvori jeg meldte Dem at herr tom Dieck nu har indbetalt restbeløbet af sin gæld til Dem, så begynder jeg at frygte for at enten mit brev eller Deres svar derpå kan være gået tabt, og jeg fornyer derfor mit spørgsmål til Dem om hvad jeg skal gøre med Deres penge. Beløbet er for lidet til at omsættes i en veksel, og at sende postanvisninger til Italien fraråder man mig her, som noget, der er i høj grad usikkert. Kan De opgive mig en herværende boghandler, der står i forbindelse med herr Spithöver, eller en bankier, som har forretninger med herr Kolb? Eller gives der i København eller Christiania nogen, til hvem jeg kan indbetale summen? Herpå er De nok så god at give mig et svar, da jeg gerne vil have den sag fra hånden. Herr Georg Brandes bedes venligst hilset; jeg tilskriver ham om kort tid. Mine bedste hilsener også til alle andre gode romerske venner! Det gjorde mig meget ondt at erfare Fladagers død. Jeg vil dog håbe at han under sin sygdom ikke har lidt nogen mangel? Her har vi siden månedens begyndelse havt fuldstændigt forårsvejr; men nu er der igen antydninger til et omslag. Tør jeg gøre mig noget håb om snart at modtage min bogpakke? Og når får vi så høre Deres ophøjelse til generalkonsul for kongeriget Italien? Rom bliver jo nu landets residens-stad, og da må vel en sådan forandring i vore rigers repræsentation indtræde. Med hjerteligst tak og hilsen fra os alle, og i håb om snart at høre fra Dem, tegner jeg mig Deres hengivne Henrik Ibsen. Dresden den 7de April 1871. – Kære herr Hegel! Vedlagt tilbagesendes de i forgårs modtagne korrekturark; ligeså følger den forlangte fuldmagt. Jeg vilde være Dem særdeles forbunden, dersom De, gennem Deres forbindelser i Stockholm, vilde for min regning lade indbetale 12 rdlr: dansk til kunsthandler Christian Hammer dersteds. Tilgiv at jeg ulejliger Dem hermed! Forhåbentlig kommer digtsamlingen dog i denne måned? Jeg er meget spændt på at erfare hvorledes den vil blive modtaget; men håber det bedste. Hjertelige hilsener til Dem og Deres søn. Deres hengivne Henrik Ibsen. Til Kongen! Ifølge det danske kultus-ministeriums skrivelse af sidstleden 30te Januar har det under 24de samme måned behaget Hans Majestæt, Kongen af Danmark, som en allerhøjeste anerkendelse af min forfattervirksomhed, at benåde mig med Dannebrogs-ordenens ridderkors. Som følge heraf ansøger jeg herved om Deres Majestæts tilladelse til at anlægge og bære bemeldte ordensdekoration. Dresden den 13de April 1871. underdanigst Henrik Ibsen. Dresden den 15de April 1871. – Kære herr Hegel! De ønsker et digt over den afdøde dronning; men det er mig for tiden umuligt at skrive et sådant. Jeg blev imidlertid meget glad ved at erfare at De intet har imod at få digtsamlingens 11te ark fyldt og sender Dem derfor indlagte, der netop vil passe. Der mangler to sider, som jeg skal sende på mandag. Digtet bør opføres umiddelbart efter digtet «Ballonbrev» og hede på indholdslisten: Rimbrev til fru J. L. Heiberg. Hvis De sender mig korrektur, så udbeder jeg mig to aftryk, for derefter at kunne beholde det ene; mit koncept er mangelfuldt, og jeg har endnu ikke skrevet til fru Heiberg, hvilket jo bør ske før bogens udkomst. Vil De, for hurtigheds skyld, ikke oppebie mit gennemsyn af korrekturen, så lad kun trykkes væk; jeg stoler på herr Larsen, og på min renskrift, der, som jeg tror, er fejlfri. Men et aftryk ønskede jeg dog gerne, for derefter at kunne tage en korrekt afskrift til fru H: – Blade med påskrift til de forskellige, som jeg vil sende bogen, skal jeg efter Deres venlige tilbud snart sende Dem. Jeg håber at det ny-tilkomne digt ikke skal gøre samlingen skam eller skade – tvert imod!! Dette forresten i al hast. Mange hilsener til Dem selv og Deres søn fra Deres hjertelig hengivne Henrik Ibsen. Dresden den 15de April 1871. Til fru etatsrådinde Heiberg! Havde jeg på engang sendt alle takkens små billetter, i de vågne vinternætter sammenskrevne, sønderrevne, skulde, lig en snesky spændt over himlen, hele vrimlen, stumpen, strimlen, hver bemalet med et magtløst takkens ord, som et prosa-snefog dalet over Rosenvængets flor. Kunde jeg på engang sendt, uden bur af skrift og prent, alle tankens løse fugle, – ind dem smugle skulde jeg, hvor stilhed råder, under Rosenvængets tag, der, hvor åndens dunkle lag, der, hvor skønheds glade gåder op imod forklaring stunder og, som knop en forårsdag, foldes ud i et vidunder. – Brydes skulde stuens fred, der min fugleflok slog ned; lytte skulde børn derinde, som i skog til jagten fjern; – bag usynlighedens værn mine fugle skulde tvinde i en anings trillers rad takkens kvad, kredse let og vinger ryste om den store seers byste. Løse tanker, tørre breve slår ej til; jeg vælger vers. Op fra daglig-dækkets planker må jeg hæve synet vidt og rundt fra mers. Prosa stil er for ideer, vers for syner; sindets lyst og sindets veer, sorg, som på mit hoved sneer, harm, som lyner, – fyldigst liv jeg friest skænker just i versets lænker. Men når takken, som mig brænder, nu jeg sender, – mon det da er blot mit stykkes scene-lykkes skaberinde, hvem jeg fletter disse versets små buketter? Nej, et glansfuldt større minde lægger ordet på min mund, mindet om en skønhedsfyldig højtids-stund, mindet om en rad af timer, langt tilbage, da jeg så Dem sejrrig drage, smykket, gratie-fulgt og sand, gennem kunstens under-land; – da just blev jeg takken skyldig; derfor er det nu jeg rimer. Se, da jeg ifjor Dem gæsted, var jeg stum; skønheds-gældens runde sum bar jeg, i mit hjerte fæstet, med tilbage; nætter, dage har med renter summen øget, og trods alt, hvad her jeg maler, får jeg, som en slet betaler, aldrig denne gældspost strøget. Underligt til Danmark bundet står De altid for mit øje, – bundet til en dag ved Sundet, mellem bøgekroner høje. Sol i luften, sol på fladen. Sejler-gaden fures af en blålig krusning; sommer-susning, født i «Skoven», dirrer lig et digt foroven. Det er søndag; glade klynger ler og synger; både gynger under ly af kystens skrænt; lyse kjoler blinker, soler sig, hvor klokker og violer har sit danske tæppe spændt. Men derude, helt fra nord, hvor Kronborg troner, indtil syd, hvor fjernt Tre Kroner synet raner, – hvilken rad af ranke svaner, hvilken stimmel, hvilket tog af hvide sejl! Skude slutter sig til skude; lysglans i de hvalte klude, vimplers vrimmel, højdens himmel ser sig selv i dybets spejl. Slank og smekker, drømfyldt jomfru mellem snekker, glider en mig just forbi. Hun er lig et sagn, der bæver bag det slør, det hylles i; hun er lig et syn, der hæver sig og svæver ad en lukket gåde-sti. Ellepiger vinker, viger, svøbt i skum om bougens stavn; alfer følger kølens bølger; men i flagets folder dølger sig «Agnetes» navn. Og se der, – et modsat billed! Hvilke kække kast i dansen! Lunets gratie-bundne vildhed bær dog kransen. Vimpler vinder sig langs riggen; flag fra stranden hilser briggen; halvvejs hjemlig, halvvejs fremmed, halvt en havfrue, halvt et tæmmet barn fra heden, svajer «Dina» op på reden. Som iblinde ledet frem af milde vinde, – som i drømme løftet af de lette strømme, se felukken! Al Provences adel taler i dens stigen, i dens dukken; – elskovs sukken, dæmpet båren citharklang, fra dækket maler sjæle-våren; madrigaler over stumme klynger daler, som på strandens grønne hynde vugges i «Jolanthes» ynde. Hvo kan tælle hele flåden, som i solskin følger efter, som for medbør skummer frem! Over fråden «Ragnhild» hælder, som om dybets dulgte kræfter lokked hjem; – lotos lig på strømme stride, hist «Ophelia», den fagre, ses at flagre, ses at glide; – rang-fregatter, klipper-skarer, hjemad farer under landets klap og latter. – Sådan De til Danmark bundet står i mindet for mit øje, – bundet til en dag ved Sundet, mellem bøgekroner høje. Stundom har jeg spurgt mig selv: mon vel slægten engang, i sin travle fægten og fornægten, sænke skal i glemsels elv denne skat af geniers nåde? Skal en tid, hvem afstand døver, rane, lig en engelsk røver, denne danske stormagts-flåde? Se, vi andre, farve-, form- og ord-poeter, arkitekter, og hvad vi for resten heder, vi, som fik det kald at bygge vore skønheds-skuders rygge af lidt mer solide lægter, – vi tør ej vor skæbne klandre, om vor flåde ej blir hver en tid til måde. Mangen klipper, mangen studser, rigget til med sang og klang, får engang plads og rang mellem skibs-Jeronimusser; – mangt et skrog af form og toner, af sin samtid assureret, engang, på de våde veje havareret, hales ind i flådens leje, uden takkel og kanoner, til de andre Magdeloner. Der vi prise kan vor lykke, hvis en nykke vore værfters mesterstykke venligst sparer for de herrer antikvarer. Man har sagt, at scenens kunst, født og bunden kun til stunden, må, som sæbeboblers dunst, må, som mørkets meteor, blænde, briste, og så friste, uden spor, hænders værkers lod på jord. Sving Dem som en fugl i luften op fra denne trange tanke! Just fordi Deres kunst er barn af duften, af beånden, af en stemning, af person og fantasi, – ej et værk af sten og planke, ej en tanke, klistret fast med sort på hvidt, men en alf på skønheds ranke, hvor den evig gynger frit, – just fordi den fattes form, som med hånden gribes kan, der sættes dæmning for hvert bid af ældens orm. Underfuldt til Danmark bundet skal De stå for slægters øje, – bundet til en nat ved Sundet, under mindets stjerner høje. – Hvilke sagnets syner vide! Hele flåden, fra fregatten ned til båden, ser jeg glide gennem natten langsmed landets lune side; tågen slører sejl og master, halvlys kaster over stang og rå tilsammen svanehammen; hvad i afstand øjet svigter, ind man digter; kvinder, som fra stranden drømmer, mænd, som dømmer efter egen fordrings lov, slægt, som efter slægt befolker kyst og skov, – synets skønheds-form fortolker efter skiftende behov. Og se det er livet just, liv i mindet, det, at stå for folkesindet ren for ældens møl og rust; det er livet, det, at bøje eget indhold, åndigt, rigt, i den form, som folkets øje kræver for sit eget digt; det er livet: mythe-vorden, vekselfuld som alfepigen, følge slægten i dens stigen, følge tiders krav og orden, – og se, denne lod på jorden blir Dem givet. – I en skønheds-fattig tid har det kvæget mig at følge Deres færd på kunstens bølge, under sol og medbør blid, – kvæget mig at stirre did, hvor, i skær af svale nætter, sagnet sig om færden fletter. Tag, som tak for synets trøst, råbet af en seers røst: underfuldt til Danmark bundet skal De stå for slægters øje, – bundet til en nat ved Sundet, under mindets stjerner høje! Henrik Ibsen. Dresden den 23de April 1871. – Kære herr Hegel! I henhold til Deres venlige tilbud sender jeg Dem nogle løse blade til indheftning. Hvis jeg til eget brug tør udbede mig to expl, hvoraf det ene uindbundet, så takker jeg Dem meget. I det sidst modtagne korrekturark har man pag: 165 linje 14 sat et bindetegn mellem ordene anings og triller, ligeså pag 169, linje 14 et colon mellem «folder» og «dølger»; jeg håber dette er rettet; – forøvrigt vil det jo ikke kunne vildlede nogen. Afskriften til fru Heiberg har jeg allerede sendt. Mange hilsener fra Deres hjertelig hengivne Henrik Ibsen. Dresden, 25de April 1871. – Kære herr Hegel! Tillad mig i al hast at anmode Dem om at lade indlagte brev ledsage det for justitsminister Krieger bestemte exemplar af digtsamlingen. Deres hengivne Henrik Ibsen. Dresden den 25de April 1871. – Til hs: eccellence, herr justitsminister Krieger. Som et ringe tegn på det taknemmelige sind, hvormed jeg erkender alt, hvad jeg skylder Deres exellences velvilje for mig, beder jeg om tilladelse til at måtte sende Dem medfølgende exemplar af min digtsamling. Bogen indeholder digte fra de forskelligste tidspunkter i mit forfatterliv. Der vil findes meget modsigende deri, og meget, som jeg selv ikke længere kan godkende; men det hører altsammen med til en fortsat udvikling. Mit ønske og mit håb er at en lejlighedsvis gennemlæsning af disse småting ikke må svække den interesse for min virksomhed, som jeg fra Deres excellences side indtil nu glæder mig ved at turde forudsætte. ærbødigst Henrik Ibsen. Dresden den 26de April 1871. – Kære herr Bomhoff! Idet jeg på det hjerteligste takker for Deres to venlige, hidtil ubesvarede breve kan jeg nu melde Dem at vi i forgårs havde den glæde at modtage de længselfuldt ventede uer. Den 25de Marts er fustaget expederet på Hamburgs banestation, og De kan heraf danne Dem en forestilling om hvorledes militærforholdene endnu lægger vanskeligheder i vejen for handel og omsætning. Fisken var forøvrigt i en udmærket forfatning og smager, efter en idag i større målestok foretagen prøvespisning, fortræffeligt. Det er en sand og stor tjeneste, De har vist os, og vi kan ikke noksom takke Dem! Beløbet af Deres pengeudlæg håber jeg De snarest muligt er så god at opgive for mig, og skal da den sag straks blive bragt i rigtighed. Mit fotografi skal det være mig en fornøjelse at sende Dem, så snart jeg kommer i besiddelse af et sådant, hvilket forhåbentlig snart vil ske. Min svigerinde indfrier herved sit løfte, og beder hilse. Fra Mr: Mouthon har jeg ligeledes en hilsen at overbringe. Af nyheder herfra ved jeg intet at fortælle. Jo, det er sandt, jeg så for nylig i bladene at hans «greise Majestät» har havt et besøg af sin kollega, gamle kong Johan, der tog hans etablissement i øjesyn. Hvorvidt bemeldte «Majestæt» efter dette besøg er bleven endnu hovmods-galere, end han, efter herr Sørensens beskrivelse allerede var, skal jeg ikke kunne sige. Ja, lev nu for denne gang hjertelig vel! Min kone hilser og takker specielt. Jeg håber snart at høre fra Dem. venskabeligst Henrik Ibsen. Dresden, 1ste Maj 1871. Kære herr Hegel! Af et avertissement og en notits under redaktionsartiklen i «Morgenbladet» for 25de April erfarer jeg at skuespiller Isachsen i Kristiania agter at oplæse nogle digte af min «nye, ikke udkomne samling», hvoraf han «fra København har forskaffet sig de færdigtrykte ark». Tillad mig at spørge Dem om dette er sket med Deres vidende og vilje? I så fald er jo sagen i sin orden. Hvis ikke, så agter jeg både for Deres og min skyld offentlig at påtale hr. Isachsens færd. Undskyld at jeg besværer Dem med dette; et par ord vil være tilstrækkelige. Deres hjertelig hengivne Henrik Ibsen. Dresden den 9de Maj 1871. Kære herr Hegel! I torsdags var det en sand festdag for os, idet jeg da havde den glæde at modtage Deres venlige brev tilligemed bogpakken. Min hjerteligste tak herfor! Hvad der for øjeblikket mest måtte glæde og interessere mig, var imidlertid det overordentlig smagfulde og smukke udstyr, De har givet min digtsamling. Typer, papir, bind med vignet, – alt er fortræffeligt; jeg kan ikke se at der står noget tilbage at ønske. Et stort fortrin ved de benyttede typer er deres ganske overordentlige tydelighed; med disse typer vil min ortografi umuligt genere nogen, og det er en stor fordel. Særdeles kært var det mig også at erfare at der tiltrænges et nyt oplag af «Brand». Jeg griber med stor glæde Deres tilbud om til denne udgave at benytte de nye typer, hvorved bogen i høj grad vil vinde i udseende. Jeg er i disse dage beskæftiget med at rette det modtagne exemplar og skal i løbet af ugen sende Dem samme. Rettelserne blive imidlertid næsten kun ortografiske; selve teksten er jeg bange for at røre ved. Må jeg tillade mig gennem Dem at frembære min forbindtligste tak til herr Larsen for den uovertræffelige dygtighed og omhu, hvormed korrektur-arbejdet er blevet ledet. – Herr Krohn er jeg meget erkendtlig for den smukke vignet. – Det var mig meget kært at erfare at min gamle ven, skuespiller Isachsen ikke på nogen Dem uafvidende måde var kommen i besiddelse af digtene; jeg kunde jo ikke vide det; mine kære landsmænd har, som De selv vil have erfaret, et temmelig tåget begreb om mit og dit i bogverdenen; – selve oplæsningen har jeg, ligesom De, kun betragtet som ønskelig. Og så til slutning en hjertelig tak til Dem selv, en tak for hver dag jeg har stået i forbindelse med Dem, en tak til Dem både som forlægger og ven. Gid nu dette vort nye foretagende må blive os til glæde i alle måder! Hvad de penge angår, som De har havt den godhed at indsætte for mig i Sparekassen, så vilde jeg være Dem meget forbunden, – (hvis sådant ikke er skeet), ved lejlighed at lade dem overføre på den længst mulige opsigelses-frist, da derved formentlig en højere rente opnåes. Det er nemlig ikke min agt igen at udtage disse penge; – jeg er jo nu, – tak være Dem – bleven kapitalist! Med de venligste hilsener til Dem og Deres Søn er jeg Deres hjertelig hengivne Henrik Ibsen. P: s: En nyhed, som jeg erfarer i dette øjeblik, må jeg dog fortælle Dem. Samtlige af vicekongen af Egypten til Suez-kanalens åbning indbudne svensker og normænd er blevne dekorerede (med tyrkiske ordner; thi vicekongen har selv ingen at uddele). Jeg, for min part, har erholdt Medjidie-ordenens kommandørstjerne, en pragtfuld tingest, som jeg idag modtog tilligemed et stort, ulæseligt diplom fra stortyrken selv!! Da jeg havde erholdt indbydelsen til Egypten, troede man i Norge at grunden var den, at jeg i «Peer Gynt» for en del havde henlagt scenen til Nilens land; havde jeg nu været den eneste dekorerede, vilde man formodentlig have troet at mit «Ballon-brev» var blevet oversat på egyptisk! Den sande årsag er imidlertid den, at vi var overbringere af en hel del svenske og norske dekorationer til egyptiske stormænd, og det er denne høflighed, som nu gengældes. Vor vicekongelige vært har således givet et nyt bevis på sin generøsitet; thi han må selv levere dekorationerne, og rekvirerer kun diplomerne fra Konstantinopel. Deres H. I. Dresden, 10de Maj 1871. – Min kære hædersven! Og Du, som kunde rejse Dresden forbi når Du var det så nær! Jeg havde så sikkert ventet og glædet mig til at se Dig her hos os, for endnu en gang personligt at takke Dig for alt dit venskab og for alle de uforglemmelige dage, vi har levet sammen! – Og så drager Du på grænserydning op til Finmarken. Man kan nu snart spørge: hvor er den afkrog i hele den gamle verden, som Du ikke har besøgt; – fra Nubien til Ishavet! – Men en ting vil jeg gøre Dig opmærksom på; myggen eller mosqitoen er slem i Finmarken; tag alle forholdsregler for at beskytte Dig; dog, dette ved Du kanske besked om. Al god lykke til færden! Jeg håber den vil afgive et interessant emne for rejseskildringer fra din hånd. Igår modtog jeg da kommandør-stjernen med diplom! Tak, tak, Du som førte mig til Egyptens land! Du selv har naturligvis for længere tid siden modtaget din dekoration. Lieblein skal have fåt officers-stjernen, som jo er en grad ringere. Hvem af landsmændene er forøvrigt dekorerede? De øvrige affærer, som Egypter-færden førte med sig, håber jeg nu er ordnede; en så nobel og ridderlig adfærd, som din, må dog påskønnes. Jeg havde tusende ting at tale med Dig om; skriftligt går det ikke. Hvad tid jeg kommer til Stockholm er endnu uvisst. Skriv mig endelig et par linjer til før Du rejser, og er venskabet med Demirgian igen oprettet, så hils ham fra mig og tak ham i den form, som Du finder passende. Dit egyptiske værk glæder jeg mig til at få læse. Et sligt har godt af at udsættes en tid; desto grundigere blir det. Jeg håber at din højst-ærede familje befinder sig vel, og beder at få fremføre min ærbødigste hilsen. Og hermed et hjerteligt ønske om held og velgang for Dig og dine. Glem ikke din altid hengivne og forbundne Henrik Ibsen. Dresden den 13de Maj 1871. – Kære herr etatsråd Bravo! Jeg håber De ikke tager mig det altfor ilde op at jeg så længe har nølet med at sende Dem de hos herr tom Dieck indkasserede penge; men jeg har i den grad været optaget af literære anliggender, at jeg har måttet sætte næsten alt andet til side. Summen var, som De ved, 16 thaler 20 sgr; jeg sender Dem herved 17 thaler i assureret brev, og fører Dem det overskydende samt omkostninger i regning. Min egen gæld skal senere hen blive berigtiget; for øjeblikket har jeg ikke disponible penge her; hvad jeg har opsparet, står fast i bankindretninger i København og Kristiania; men i årets løb skal den sag blive bragt i orden. Bogpakken har jeg nu endelig modtaget; den faldt mig desværre temmelig dyr; men det måtte jeg jo vente, og jeg takker Dem forbindtligst for Deres ulejlighed i denne henseende. Ligeledes takker jeg venligst for Deres lykønskning i anledning af min udnævnelse til ridder af Dannebrog, en udnævnelse, som jeg sætter megen pris på. Dette var forresten ikke den første udmærkelse af det slags, der er blevet mig tildel; allerede i forrige år erholdt jeg Wasa-ordenens ridderkors, og nu for nogle dage siden modtog jeg gennem vor udenrigsminister den tyrkiske Medjidieh-ordens kommandør-stjerne med diplom fra sultanen, – naturligvis i anledning af min rejse i Egypten. Herr Lieblein blev ridder af samme orden, og kaptein Knorring, der jo også var i Rom, kommandør, ligesom jeg. Hvorledes går det min ven, Dr: Brandes? Tør jeg bede Dem hilse ham fra mig; jeg tilskriver ham om kort tid og håber han ikke er altfor vred, fordi jeg har forsømt det så længe. Mine gamle romerske venner, Ravnkilde, Budal, Börjesson o. s. v, må De ligeledes hilse, og sige dem at jeg ofte tænker på samlivet med de kære mennesker dernede. Med et hjerteligt levvel, og navnlig med ønsket om en behagelig og forfriskende villegiatura efter vinterens anstrængelser, tegner jeg mig Deres ærbødigst hengivne og forbundne Henrik Ibsen. Dresden den 13de Maj 1871. Kære svoger! Jeg har nu hele to breve fra Dem at besvare på engang, og en hel del ting at takke for. Først vekselen for min gage i Januar–Marts dette år; dernæst kassen med myseostene, der fremkom i god behold og befandtes at være af den allerfortræffeligste kvalitet, – i hvilken anledning vi også er herr Simonsen særdeles forbundne; og endelig den for nogle dage siden modtagne kommandør-stjerne med diplom. Khediven er en splendid og generøs mand i alle måder, det må man indrømme; jeg antager nemlig at han i Konstantinopel må betale ordens-dekorationerne og kun erholder diplomerne gratis. – I Deres næstsidste brev oplyser De mig om noget, som det både var mig kært og ukært at komme til kundskab om. Jeg sigter herved til Maries plan at blive almueskole-lærerinde, en plan, hvorom jeg indtil da var bleven holdt i uvidenhed. Denne plan må jeg fuldstændigt misbillige. Hvad Marie væsentlig har lært hernede er Engelsk og Tysk; men disse fag vil ikke gavne hende i en sådan stilling. Det vigtigste har hun ikke lært, nemlig selve undervisnings-kunsten. Hvorledes skal hun i timevis kunne holde foredrag over de forskellige læregenstande? Og hvorledes vilde hun kunde udholde den rent fysiske anstrængelse derved? I Sverig, hvor jeg havde anledning til at studere disse ting temmelig nøje, erfarede jeg at mangfoldige lærerinder slides op på nogle få år, skønt man der i almindelighed vælger lærerinder af middelstanden med en langt kraftigere konstitution end Maries. Hertil kommer at lønnen er uanstændigt knap; hun vil ikke kunne leve deraf, og i al fald vil der ikke være tale om at lægge noget op. Er det så ikke meget bedre at hun bliver hos os? Når vi flytter til Norge, kan hun da måske få nogle timeinformationer i Kristiania, og når hun ikke har kost og logis at sørge for, behøver hun ikke at overanstrænge sig. At vi overordentlig nødigt vil miste hende, er en selvfølge; men jeg kan forsikre, at det først og fremst er af hensyn til hendes eget bedste at jeg betragter sagen på denne måde. Tilbød der sig en virkelig fordelagtig og passende stilling for hende, vilde jeg visselig ikke sætte mig derimod. Jeg håber De ikke er ganske uenig med mig i ovenstående; under alle omstændigheder takker jeg Dem fordi De har ladet mig få nys om sagen. Til hende selv har jeg hidtil af flere grunde kun udtalt mig med varsomhed. Det glædede mig meget, i Deres sidste brev at læse Deres udtalelser om visse af vore poeters ansvar lige over for den nu grasserende bonde-forgudelse deroppe. Vi samstemmer fuldkommen i det punkt. Men når talen er om den beklagelige politiske tilstand i Norge, da må jeg sige at jeg væsentligt ser årsagen dertil i en over alle måder svag og viljeløs regering, en regering, der aldrig vover at sætte en bestemt modstand mod overgrebene, en regering, der ligesom synes at bede om forladelse, fordi den er så dristig at være til. Vil virkelig ikke unionsforslagets forkastelse fremkalde et ministerskifte? Særdeles behageligt har det været os at erfare det held, Thomas har havt med sit stykke. Jeg vil håbe at han som forfatter har fundet sin rette hylde. At hr: M: Bruun må fjernes fra theatrets øverste artistiske ledelse, men vedblive som arrangør og regissør, forekommer mig mere og mere klart. Dog, herom en anden gang. – Hjertelig hilsen fra os alle. Deres hengivne Henrik Ibsen. Dresden den 18de Maj 1871. – Kære Brandes! Gennem vor gamle konsul håber jeg at De i den sidst forløbne tid har modtaget en hilsen fra mig; i al fald har jeg fremsendt en sådan, og fra København har jeg med glæde hørt at De nu er rask igen og for længe siden uden fare. Ja, faren har jeg nu egentlig ikke troet på; man dør ikke i expositionen; den store verdens-dramaturg behøver Dem til en hovedrolle i den «Haupt- und Statsaction», som han vel nu snart belaver sig på at lade opføre for et højstæret publikum. Hjertelig tak for portrætet! Det har hjulpet mig et stort skridt fremad til forståelse, eller egentlig til tilegnelse af Deres indre personlighed. At denne ligger klar nok i Deres værker, er utvivlsomt; men jeg vil altid gerne have en personlig form at knytte forestillingen til. Derfor slår jeg mig heller ikke til ro før jeg har truffet Dem, og jeg tænker det da vil vise sig at vi samstemmer i noget mere end forkærlighed for fløjelsfrakker. I denne temmelig lange mellemtid har jeg ikke kunnet bekvemme mig til at tilskrive Dem. Af Deres sidste breve fremgik at De var en smule vred på mig, og da nu udgivelsen af mine digte stod for døren, vilde jeg ikke gøre noget skridt, der kunde se ud som et forsøg på at få Dem forsonet før gennemlæsningen. At Deres opfatning ikke lader sig bestikke, ved jeg meget vel; men en vis takt bød mig at undgå ethvert skin af at have troet noget sådant. Kære ven, De vil forstå dette. Jeg håber at Hegel for længe siden har sendt Dem bogen. Der er både nyt og gammelt deri, og meget, som jeg ikke lægger vidre vægt på; men det hører dog altsammen med til min udviklingshistorie. Sig mig så Deres dom derom; jeg lægger den allerstørste vægt på at få denne at vide. Og hvad bestiller De så dernede i det dejlige varme Italien? En fordel har måske Deres sygdom bragt Dem, den nemlig at De får leve en sommer dernede. Jeg tænker daglig på Dem; jeg ser Dem snart i Frascati snart i Albano eller Ariccia. Hvilket er nu det rette? Og hvad forberedes dernede af nyt for vor åndelige fremtid? Thi at noget sådant er modnet under Deres lange sygdom, det tror jeg sikkert. Det er et af goderne ved en afkræftelse, at den giver renhed, og vækst til så meget, som ellers ikke får udfolde sig. Jeg har kun en eneste gang været rigtig syg; men just derfor har jeg måske aldrig været rigtig frisk. Chi lo sa! Er det ikke nederdrægtigt af «Communen» i Paris at den har gået hen og fordærvet mig min fortræffelige stats-theori – eller rettere – ikke-stats-theori! Nu er ideen ødelagt for lange tider, og jeg kan ikke engang anstændigvis fremsætte den på vers. Men den har en sund kerne i sig, det ser jeg så klart; og engang vil den nok blive praktiseret uden al karrikatur. – Jeg har ofte tænkt på, hvad De engang skrev, at jeg ikke havde tilegnet mig videnskabens nuværende standpunkt. Hvorledes skulde jeg også kunne overkomme dette? Men fødes dog ikke enhver generation med samtidens forudsætninger? Har De aldrig i en portrætsamling fra et af de foregående århundreder bemærket en forunderlig familjelighed mellem de forskellige personer af samme periode? Således også i det åndelige. Hvad vi profane ikke har som viden, det tror jeg vi til en viss grad har som anelse eller instinkt. Og en digters opgave er jo også væsentlig at se, ikke at reflektere; navnlig vilde jeg for mig selv se en fare heri. Kære Brandes, – det er mig altid en lettelse at udtale mig for Dem, og en stor, stor glæde at høre Dem tale, selv blot på papiret. Glæd da nu snart Deres hengivne Henrik Ibsen. Til repræsentantskabet for Kristiania theater! Med udgangen af Maj måned afslutter theatret rimeligvis sin sæson, og lang tid vil da ikke kunne gå hen før bestyrelsen må begynde at lægge planer for indretningens virksomhed i det kommende spille-år; den må altså vide, hvilke kræfter den har at råde over. Men vi dramatiske forfattere må også vide besked om den ting. En digter vil neppe føle sig hendragen mod det dramatiske felt, hvis der ikke i hans fædreland findes en kunstanstalt at samvirke med. For øjeblikket findes en sådan ikke, og det har allerede havt sine følger. Jeg for mit vedkommende har i mismod henlagt påbegyndte arbejder; det tør hænde at andre har gjort det samme. Alt i alt taget findes der ikke hos os skuespillerkræfter for mere end et ordentligt theater; heller ikke kan Kristiania med omegn præstere et publikum, der forslår for mere end et sådant. Nu ivår tilbød der sig en lejlighed til at samle alle kræfter og alle interesser. Den inden theatret rådende administrative og økonomiske dygtighed, kunde anvises en mere beskedent begrænset plads, hvor den hører hjemme, og hvorfra ingen bør ønske den fjernet. Et element, som ingen virkelig kunstanstalt kan undvære, vilde igen kunne tilføres theatret, og skulde da, stillet under indflydelse af en passelig modvægt, sikkerlig ikke undlade at øve sin gode og højst fornødne virkning på det hele. Vil man så alligevel lade lejligheden gå unyttet? Vedkender theatrets repræsentantskab sig et moralsk ansvar lige over for trivselen og udviklingen af vor dramatiske literatur, så skulde det ikke gøre det. Jeg kan rigtignok ikke tale i vore forfatteres navn; jeg står ikke i brevveksling med nogen af dem; men hvad mig selv angår, så må jeg erklære at for Kristiania theater i dets nuværende skikkelse og stilling hverken kan eller vil jeg arbejde. Den nuværende theaterbestyrelse blev dannet ved en hastværks-foranstaltning, der i al fald her på frastand tog sig ud som en overrumpling. Jeg ved ikke på basis af hvilket princip den er bleven sammensat; men hvis dens vedbliven skulde være ensbetydende med fortsættelsen af den nuværende splittede tilstand, så må jeg, som forfatter, ærbødigst og indtrængende ansøge det ærede repræsentantskab om snarest muligt at sammenkalde en generalforsamling til nyt valg af direktion for det kommende år. Hvad der er mig af højeste vigtighed, er, at få det spørgsmål besvaret: har jeg hjemme et theater at arbejde for, eller har jeg det ikke? En ved en noget lignende lejlighed indvunden erfaring bringer mig til at foretrække en offentlig henvendelse fremfor privat brevskriveri. Det meget ærede repræsentantskab vil derfor godhedsfuldt tilgive at disse linjer fremkommer gennem pressen. Dresden den 23de Maj 1871. Henrik Ibsen. Til Ministeriet for kirke- og undervisningsvæsenet. I henhold til det kgl: ministeriums skrivelse af 20de Februar dette år giver jeg mig den ære at meddele, at det ifølge underretning fra den norske statsminister er bleven mig tilladt at anlægge den mig tildelte dekoration som ridder af Dannebrog. Dresden den 6te Juni 1871. Ærbødigst Henrik Ibsen, norsk stats-stipendiat. 