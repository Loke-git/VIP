 Doktor Wangel, distriktslæge. Fru Ellida Wangel, hans anden hustru. Bolette. Hilde, halvvoksen. hans døttre af første ægteskab. Overlærer Arnholm. Lyngstrand. Ballested. En fremmed mand. Unge folk fra byen. Turister. Sommergæster.München, Amalienstrasse 50a., den 3. Januar 1880. Højvelbårne herr hofmarskalk! Med forbindtligst tak erkender jeg herved modtagelsen af herr hofmarskalkens meget ærede skrivelse af 30. November f. år, hvilken jeg herved tillader mig at besvare. Det forholder sig ganske rigtigt således, som herr hofmarskalken formoder, at mit stykkes navn «Et dukkehjem» er et nyt ord, som jeg selv har gjort, og det er mig kært at man på svensk vil gjengive ordet i direkte oversættelse. Udtrykket «det vidunderlige», hvorom også fru Hvasser havde den godhed at tilskrive mig, må, så vidt jeg kan skønne, på svensk helst oversættes med «det underbara». Ordet er et yndlingsudtryk, som Nora oftere i stykket betjener sig af; allerede i første akt taler hun om «hvor vidunderlig dejligt det er at leve og være lykkelig», o. s. v. Helmer ønsker ganske visst at kunne vinde Nora tilbage. Hvad hende angår, så siger hun jo, at hun for øjeblikket ingenting ved derom, og ingenting kan vide; i den stund hun går bort fra sit hjem er det egentlig at hendes liv skal begynde. Herr hofmarskalken spørger om hun tænker at skaffe sig nye dukker. Nej. Noras forhold til doktor Rank viser hendes moralske renhed i den henseende. Videre spørges, hvorledes det skal gå med børnene; hvem der skal opdrage dem. Hertil svares at der er i stykket et stort voksent barn, Nora, som må ud i livet for at opdrage sig selv, og derved kanske engang i tiden blive skikket til at opdrage de små – eller kanske ikke; ingen kan vide det. Men så meget er sikkert, at med det syn på sit ægteskab, som Nora har fåt i den sidste nat, vilde det være umoralsk af hende om hun fortsatte samlivet med Helmer; det kan hun ikke og derfor går hun. Jeg kan umuligt tro, at der skulde være noget anstødeligt i den måde, hvorpå Helmers sandselighed giver sig tilkende efter ballet; i al fald er det ved skildringen af et sligt ægteskab en umulighed at gå denne side af sagen forbi; det vilde ikke være ærligt at fortie noget her, og jeg er ganske viss på at jeg ikke har skildret virkeligheden værre, end den i mangfoldige tilfælde er. Herr Fredrikson vil forøvrigt nok med vanlig noblesse vide at holde dette optrin indenfor de rette grænser. Da herr hofmarskalken spørger, hvor honoraret i sin tid skal sendes hen, tillader jeg mig at anholde om at det må blive sendt til den Gyldendalske boghandel i København. I Danmark har dette mit nye stykke, som herr hofmarskalken kanske ved, vakt et overmåde stærkt opstyr; partierne står voldsomt imod hverandre; hele det store oplag af bogen, 8000 exemplarer, udsolgtes i løbet af vel 14 dage og et nyt oplag er allerede trykt. Det er imidlertid ikke stykkets æsthetiske værd, der strides om, men om det i stykket opstillede moralske problem. At dette vilde møde indsigelse fra mange kanter, vidste jeg på forhånd; hvis vor nordiske almenhed var så langt fremskreden at alle var enige om dette problem, så havde det været overflødigt at skrive bogen. Med højagtelsesfuld hilsning og tak for al udvist imødekommenhed tegner jeg mig herr hofmarskalkens altid ærbødigst forbundne Henrik Ibsen. München, den 12. Januar 1880. Herr boghandler Lund. Kristiania. Med forbindtligst tak erkender jeg herved modtagelsen af Deres regnskab for det forløbne år samt af den samtidigt indløbne veksel. Bogpakken er også kommen mig ihænde og de øvrige sager vil vel heller ikke længe lade vente på sig. Det har forresten ikke dermed nogen særdeles hast. Overensstemmende med Deres ønske sender jeg Dem på omstående blad, der kan fraklippes, en bemyndigelse til at hæve mit honorar ved theatret. Mit nye stykke lader til at have fået en stor udbredelse. Første oplag var på 8000 exemplarer, og et nyt oplag er, som De vel ved, allerede udkommet. Med tak for det forløbne år og med de bedste ønsker for det nye tegner jeg mig Deres venskabeligst forbundne Henrik Ibsen. München, den 13. Januar 1880. Kære herr justitsråd Hegel! Allerede forlængst skulde jeg have tilskrevet Dem for at frembære min tak for de mangehånde glædelige meddelelser og oversendelser, hvorved denne jule- og nytårstid er bleven os i særlig grad fornøjelig og interessant. På selve julaften modtog jeg den bogpakke, De så venligt har betænkt mig med og samtidigt dermed den overraskende efterretning at et nyt oplag af «Et dukkehjem» allerede så snart gjordes nødvendigt. Den sene udgivelse af bogen har altså sletikke skadet afsætningen. Et exemplar af det nye oplag er også kommet mig ihænde. Til nytår modtog jeg den ligeså glædelige efterretning om de forestående nye oplag af «De unges forbund» og «Kejser og Galilæer». De mange bladanmeldelser af mit stykke, har jeg ligeledes tid efter anden havt den fornøjelse at modtage. Mangt og meget deraf er jo fuldt af misforståelser og uforstand; men det var jeg forberedt på, og det skader ingenlunde; efterhånden vil nok opfatningen klare sig. For det seneste indkøb af statspapirer takker jeg Dem særdeles meget. Inden kort vil forhåbentlig boghandler Lund oversende Dem 2500 kroner fra Kristiania theater, hvilket beløb jeg tillader mig at bede Dem godhedsfuldt anvende på samme måde. Jeg håber at det dennegang skal blive mig muligt at sætte samtlige theaterhonorarer fast i rentebærende papirer. Fra en tredjemand har jeg i kommission at bestille et hæftet exemplar af fru Thoresens sidste fortælling, hvilken bedes hidsendt under min adresse og ført mig i regning. Og så vil jeg af hjertet ønske Dem og Deres kære familje et glædeligt nytår og oprigtigt takke Dem for alt det gode, der i det forløbne år gennem Dem er tilflydt mig. Med de bedste hilsener Deres hjertelig hengivne og forbundne Henrik Ibsen. München, den 20. Januar 1880. Herr bogholder Larsen! Med stor fornøjelse efterkommer jeg den til mig rettede opfordring idet jeg oversender indlagte fotografi, hvilket jeg beder Dem venligst beholde når det har været benyttet af fotografen i København. Jeg har valgt at sende et knæstykke fordi jeg antager at et sådant, bedre end et brystbillede, vil passe sammen med de øvrige fotografier i det påtænkte album. Derhos er jeg så fri at anmode Dem om at ville besørge oversendt til fru Hennings og herr Emil Poulsen de for disse bestemte fotografier, der ligeledes vedlægges. Jeg beder Dem modtage min bedste tak for de mange blade, De i denne tid har havt den godhed at sende mig, og ikke mindre for Deres uovertræffelige korrekturlæsning; det hænder vistnok kun yderlig sjelden at en bog første gang udkommer uden nogensomhelst trykfejl. Med de bedste ønsker om at det nye år i enhver henseende må stille sig godt og glædeligt for Dem tegner jeg mig Deres venskabeligst forbundne Henrik Ibsen. München, den 21. Januar 1880. Højvelbårne herr hofmarskalk! Med ærbødigst tak tillader jeg mig at udtale forsikringen om den store glæde, hvormed jeg modtog herr hofmarskalkens godhedsfulde meddelelse om den velvillige og for mig hædrende modtagelse, «Et dukkehjem» har fundet ved opførelsen på det kgl: dram: theater, ligesom det af de medfølgende Stockholmer-tidninger var mig overmåde kært at se at stykkets intention var helt ud forstået og i alle dele rigtigt gengivet af recensenterne. Dette kan kun ske når udførelsen fra artisternes side er korrekt og gennemarbejdet på alle punkter, og jeg anholder derfor herved ærbødigst om at måtte frembære min hjerteligste taksigelse til samtlige medvirkende. Med bøn om at det må tilgives mig at disse linjer først nu fremkommer tegner jeg mig Med udmærket højagtelse herr hofmarskalkens ærbødigst forbundne Henrik Ibsen. München, den 22. Januar 1880. Kære herr justitsråd Hegel! Det var mig særdeles kært gennem Deres venlige linjer af 18. dennes at erfare at det pekuniære udbytte af «Et dukkehjem» ved de første forestillinger på det kgl: theater for mig stiller sig så gunstigt. Jeg takker Dem forbindtligst for denne behagelige meddelelse og ligeså for den nys modtagne bogpakke. Navnlig har jeg at frembære min hustrus bedste taksigelse for den hende tilsendte bog. Derimod var det mig samtidigt meget ubehageligt at høre at den tyske oversættelse af mit nye stykke sælges stærkt i København og at afsætningen af originalen derved skades. Jeg så jo nok i et af de mig tilsendte blade at «Nora» averteredes tilsalgs deroppe; men jeg troede at De kun gjorde mig opmærksom på sagen som et kuriosum, da jeg ikke kunde forestille mig at nogen deroppe købte den tyske oversættelse uden måske for at sammenligne den med originalen. Efter Deres meddelelse stiller sig imidlertid sagen anderledes, og jeg skulde derfor henstille til Dem straks at påkalde autoriteternes hjælp for at standse denne trafik, der jo er ulovlig og til skade både for Dem og mig. Den tyske oversættelse er, som boghandlerforetagende, mig ganske uvedkommende; jeg har ikke betalt oversætteren noget honorar, og jeg erholder intet honorar af forlæggeren; oversætteren har at levere mig de fornødne exemplarer til brug for de tyske theatre; nogen anden befatning med sagen har jeg ikke. Det er klart at vi ikke kan forbyde den tyske forlægger at effektuere bestillinger til Danmark; men det er dog vel utvivlsomt at vi kan forbyde danske boghandlere at falbyde og sælge denne tyske oversættelse i Danmark. Vor lovgivning indeholder jo tydelige bestemmelser om deslige tilfælde. Jeg synes at disse bestemmelser allerede for længe siden burde været bragt i anvendelse. Den tyske oversættelse af «Samfundets støtter», ligeledes udgivet af Reclam jun: i Leipzig, forhandles måske også i vore lande, og formodentlig ligeså oversættelserne af Bjørnsons «Maria Stuart», «De nygifte», «Fallitten», «Leonarda», o. s. v., hvilke alle, såvidt mig bekendt, er oversatte af W. Lange og udgivne af Reclam. Det skulde interessere mig meget, snart at høre hvad De mener om sagen. At det indtrufne er sket aldeles imod min vilje og uden mit samtykke, forstår sig af sig selv; det er jo aldeles stridende imod mine egne interesser ligeså vel som imod Deres. Hvis behøves, beder jeg Dem betragte dette brev som fuldmagt til at skride ind også på mine vegne. Jeg er selvfølgelig gerne beredt til at bære min del af de eventuelle omkostninger. Med vore bedste hilsener til Dem og Deres kære familje tegner jeg mig Deres hjertelig hengivne og forbundne Henrik Ibsen. P. s. I mit forrige brev glemte jeg at erkende modtagelsen af den i slutningen af December indløbne pengeremisse, hvilket derfor herved sker. – H. I. München, den 27. Januar 1880. Kære herr Bendixen! Jeg har i de sidste måneder været aldeles overlæsset med brevskriveri af forskellig slags og er det tildels endnu. Undskyld derfor at jeg først idag besvarer Deres to sidste breve og på omstående blad sender Dem den forlangte kvittering. Det gjorde mig ondt at erfare Wickstrøms død; at få hans plads ved theatret tilfredsstillende besat vil visst ikke være så ganske let. Har De nogen udsigt til at kunne bringe «Et dukkehjem» på scenen? I al hast Deres venskabeligst forbundne Henrik Ibsen. München, den 28. Januar 1880. Kære herr Josephson! Det var mig meget behageligt at modtage Deres venlige brev af 10. dennes, og vil jeg ikke længere udsætte med at besvare samme. Jeg er villig til at overlade Dem retten til at opføre «Catilina» på Nya teatern i Stockholm mod et honorar af 400 (fire hundrede) kroner såfremt første opførelse af stykket finder sted senest 31. December dette år. Hvad «Kærlighedens komedie» angår, da har der i sin tid været tale om at tage dette skuespil ved kgl: dram: teatern; senere har jeg imidlertid ikke hørt videre til sagen, og jeg skal fra min side ikke bringe den i erindring. Skulde der fra det dr: teater ikke i denne anledning inden førstkommende 1. Juli fremkomme noget forslag om at få spille stykket i næste sæson, så er jeg villig til at overlade det til Dem mod et honorar af 400 kroner, ligesom for Catilina, såfremt stykket af Dem bringes til opførelse senest 31. December 1881. «Hærmændene på Helgeland» og «Kongsemnerne» kan under Deres direktionstid opføres på Nya teatern mod et honorar af 100 (et hundrede) kroner for hvert af disse stykker. Udbetalingen af honorarerne finder for hvert af de fire stykker sted umiddelbart efter at et af stykkerne har været spillet 1ste gang, og ønskes beløbet indsendt til boghandler Nils Lund i Kristiania. Jeg håber De ikke vil finde disse mine fordringer ubillige og jeg på min side glæder mig til at få nogle af mine arbejder præsenterede for den Stockholmske almenhed under artistisk ledelse af Dem, der så mangen gang har vist, hvad De formår i den retning, som i så mange andre. Jeg har en mistanke om at et gennemgående nyt scenearrangement vil vise sig at være nødvendigt ialfald for «Kongsemnernes» vedkommende. Det glæder mig meget at erfare at Deres nye foretagende går så godt, og idet jeg fremdeles ønsker Dem alt muligt held tegner jeg mig Deres hengivne Henrik Ibsen. München, den 2. Februar 1880. Kære herr justitsråd Hegel! Forbindtligst tak for Deres to seneste venlige breve såvelsom for meddelelsen om indkøbet af obligationerne og ikke mindre for det tilsendte årsregnskab, hvoraf jeg ser at De med så stor liberalitet har beregnet honoraret også for 2. oplag af «Et dukkehjem», skønt dette kun er på 3000 explr: Hvad salget af tyske oversættelser af mine bøger i de nordiske lande angår, så kan dette ikke rettes på ved nogensomhelst foranstaltning fra min side hernede. Hvilken aftale jeg end måtte træffe med en eller anden tysk oversætter eller boghandler, så vil jeg nemlig ikke kunne forhindre konkurrerende oversættelser fra at udkomme. Derimod mener jeg at salget af sådanne oversættelser efter den nu gældende lovgivning må kunne forbydes i vore lande; i al fald føler jeg mig forvisset om at dette må kunne ske i Norge i henhold til vor nye lov om den literære ejendomsret. Det vilde dog være besynderligt om mænd, der f. ex. var bosiddende i København eller Kristiania skulde have ret til at oversætte nye danske eller norske bøger og udgive og sælge disse oversættelser til skade for originaludgaverne i vore lande. Men ligeså urimeligt er det at personer, bosatte i Tyskland, skal have lov til noget sligt. Dette er ikke noget internationalt men et rent indre dansk eller norsk anliggende og der behøves ikke nogen konvention for i fornødent fald at få denne mislighed rettet. Jeg vil ialfal forhøre mig nærmere hos en af mine juridiske venner om sagen. Det glæder mig meget at høre at trykningen af de nye oplag af «De unges forbund» og «Kejser og Galilæer» fremmes med så stor hurtighed. Da sidstnævnte bog første gang udkom, foreslog De mig at trykke eller indbinde den i to dele; den gang havde jeg betænkeligheder herved; men nu har jeg intet derimod at indvende såfremt De endnu fastholder Deres forslag og det ikke nu er for sent. Et ord i dette stykke har givet anledning til misforståelse og bedes derfor rettet. Side 511, 10de linje ovenfra står: røgoffer; dette bedes forandret til: sonoffer. Efter anmodning fra herr Axel Krook har jeg overladt Göteborgs theater «Et dukkehjem» for 500 kroner, og det betingede honorar er altså betalt. Herr Rasmussen har ligeledes fået stykket for 500 kroner, hvoraf 300 skal indbetales straks og resten ved sæsonens slutning. Med de bedste hilsener til Dem og Deres kære familje tegner jeg mig Deres hjertelig hengivne Henrik Ibsen. München, Amalienstrasse 50a, den 7. Februar 1880. Werther Freund! Es wäre meiner Frau und mir sehr angenehm, wenn Sie übermorgen, Montag, Abends 8 & half; den Thee bei uns einnehmen wollten. Ihr ganz ergebener Henrik Ibsen. Sobald fünfhundert Kronen an Buchhändler Lund Christiania bezahlt, ausschliessliches Aufführungsrecht für diesen Winter eingeräumt. Ibsen. München, den 15. Februar 1880. Kære herr justitsråd Hegel! Tilgiv at jeg først nu svarer Dem angående den urimelige historie, som fru Collett har givet tilbedste i Aftenposten –. At hun i 1872 under opholdet i Dresden anmodede mig om at være mellemmand mellem Dem og hende, ved at sende Dem hendes manuskript og udtale mig derover forholder sig ganske rigtigt, ligesom jeg også under henvisning til at Erik Bøgh jo havde påtaget sig at være hendes kommissionær, unddrog mig for denne ubehagelige forretning. Jeg kunde umuligt forstå fru Collett anderledes end at der kun havde mellem Dem og hende fundet en foreløbig aftale sted om at De først og fremst skulde få se hendes manuskript, hvilket De jo ikke kendte. Et par måneder senere berørte hun i et brev fra Rom at De da det kom til stykket ikke havde villet tage hendes bog i forlag. På hendes tilbagerejse fra Italien så jeg hende ikke; men i sommeren 1874 traf jeg hende i Kristiania og da fremstillede hun sagen omtrent således, som nu i Aftenposten. Endnu stærkere skete dette under hendes ophold i München i 1876–77, og her var det jeg mindede hende om hvad der var passeret i Dresden, hvorover det kom til en voldsom scene imellem hende og mig idet jeg uforbeholdent sagde hende at jeg ikke tålte at denne sag og navnlig De i mit hus blev omtalt på den måde. Hvad jeg her har sagt, står ganske tydeligt for min erindring; men det vilde være mig meget ubehageligt om jeg skulde træde frem og vidne offentligt imod fru Collett betræffende ytringer, som hun ganske privat har fremkommet med indenfor mine fire vægge, og som jeg egentlig ikke var berettiget til at omtale for nogensomhelst, ikke engang for Dem. Jeg føler mig desuden ganske forvisset om at overfor fru Colletts påstande behøver Deres benægtelser ikke at støttes af noget vidnesbyrd fra tredjemand; Deres ord vil være nok, såfremt De virkelig finder det fornødent at svare på hendes avisartikel, der handler om alskens usammenhængende ting. Deres fremstilling af det virkelige forhold er jo i og for sig så aldeles indlysende, at ingensomhelst vil kunne falde på at drage den i tvivl. Men er det virkelig umagen værd at imødegå disse udgydelser af et irriteret sind? Under alle omstændigheder – kan De holde mig udenfor, så ser jeg det helst. En stor glæde var det mig at erfare at et tredje oplag af «Et dukkehjem» allerede nu behøves. Dette år tegner jo til at blive et «kronår» for mig i pekuniær henseende. Idag havde jeg den fornøjelse at modtage det tilsendte exemplar af 4de oplag af «De unges forbund». Ved lejlighed tør jeg kanske bede Dem være så god at opgive mig, hvor store oplag der er tagne såvel af dette stykke som af «Kejser og Galilæer» for at jeg så nogenlunde kan vide hvor stærkt jeg tør trække på Dem; jeg kommer nemlig desværre iår til at bruge en hel del penge udenfor det sædvanlige, da Sigurd til sommeren skal sendes til Kristiania for at fortsætte sine studeringer der. Forbindtligst tak for de tilsendte 1300 kroner. Jeg tør af beløbets størrelse slutte at herr Rasmussen altså har indbetalt de forhen omskrevne 300 kroner på honoraret for «Et dukkehjem». Med vore bedste hilsener til Dem selv og til Deres kære familje tegner jeg mig Deres hjertelig hengivne Henrik Ibsen. P. s. Det modtagne nummer af Aftenposten tilbagesendes samtidigt med dette brev. H. I. Herr redaktør! I Deres ærede blads no 1360 har jeg læst en korrespondance fra Flensborg, hvoraf jeg erfarer at «Et dukkehjem», på tysk «Nora», er bleven opført dersteds, samt at stykkets slutning ved opførelsen er bleven forandret – angivelig efter pålæg fra mig. Dette sidste er aldeles uefterretteligt. Straks efter at «Nora» var udkommet erholdt jeg fra min oversætter og forretningsfører ligeoverfor de nordtyske theatre, herr Wilhelm Lange i Berlin, en meddelelse om at han havde grunde til at befrygte, at der vilde udkomme en anden oversættelse eller «bearbejdelse» af stykket med forandret slutning, og at denne rimeligvis vilde blive foretrukket ved adskillige nordtyske theatre. For at forebygge en sådan mulighed sendte jeg ham til afbenyttelse i nødsfald et udkast til en ændring, ifølge hvilken Nora ikke kommer ud af huset men af Helmer tvinges hen i døren til børnenes sovekammer; her veksles et par replikker, Nora synker sammen ved døren og tæppet falder. Denne forandring har jeg til min oversætter selv betegnet som «en barbarisk voldshandling» imod stykket. Det er altså aldeles imod mit ønske, når der gøres brug af den; men jeg nærer det håb, at den ikke vil blive benyttet ved ret mange tyske theatre. Så længe der ikke afsluttes nogen literær konvention mellem Tyskland og de skandinaviske lande, er vi nordiske forfattere aldeles retløse hernede, ligesom jo de tyske forfattere er det hos os. Vore dramatiske arbejder er derfor her jævnlig udsatte for voldelig medfart både af oversættere og af direktører, regissører og skuespillere ved de mindre theatre. Men truer noget sådant for mit vedkommende, så foretrækker jeg, belært af tidligere erfaringer, at øve voldshandlingen selv, istedet for at overantvorde mine arbejder til behandling og «bearbejdelse» af mindre varsomme og mindre kyndige hænder. München, den 17. Februar 1880. Ærbødigst Henrik Ibsen. Til redaktionen! Ovenstående tør jeg måske forvente optaget i Deres ærede blad. H. I. München, den 18. Februar 1880. Sehr geehrter Herr Director! Es war mir eine grosse Freude zu erfahren, dass mein neuestes Schauspiel «Nora» unter Ihrer weitberühmten Leitung im Wiener Stadttheater zur Aufführung gebracht werden wird. Sie finden, dass das Stück des Schlusses wegen der Kategorie «Schauspiel» nicht entspricht. Aber, verehrter Herr Director, legen Sie denn wirklich den sogenannten Kategorien einen so sehr grossen Werth bei? Ich jedenfalls glaube, dass die dramatischen Kategorien dehnbar sind, und dass dieselben sich nach den vorhandenen Thatsachen in der Literatur richten müssen, nicht umgekehrt. So viel steht wenigstens fest, dass das Stück mit dem jetzigen Ausgang sowohl in Kopenhagen wie in Stockholm und in Christiania einen dort fast beispiellosen Erfolg gehabt hat. Den geänderten Schluss habe ich nicht nach Ueberzeugung abgefasst, sondern nur auf Wunsch eines norddeutschen Impresario und einer Schauspielerin, welche in Norddeutschland als Nora gastiren wird. Ich füge eine Abschrift dieser Aenderung bei, woraus Sie hoffentlich erkennen werden, dass die Wirkung des Stückes durch die Benutzung dieser Aenderung nur abgeschwächt werden kann. Ich stelle Ihnen deshalb anheim die Aenderung nicht zu berücksichtigen, sondern das Stück in ursprünglicher Gestalt dem Publicum vorzuführen. Mit vorzüglicher Hochachtung Ihr ganz ergebener Henrik Ibsen. Erst vierhundert Kronen an Buchhändler Lund Christiania einbezahlt, dann ausschliessliches Recht bis Ende October. Später nur Mitberechtigung. Ibsen. Advocat Stang Christiania Bitte vertreten Sie mich betreffend Foght Salicath. Übersende empfangene telegramme. – Ibsen Gennem herr skolebestyrer Bendixen har jeg som honorar for 1ste gangs opførelse af «Et dukkehjem» på Bergens theater modtaget 400 – fire hundrede – kroner, hvorfor herved kvitteres. München, den 1. Marts 1880. Dr: Henrik Ibsen. München, den 9. Marts 1880. Herr højesteretsadvokat Stang. Kristiania. Jeg beder Dem modtage min bedste tak for hvad der fra Deres side er foretaget i sagen Foght-Salicath. Den sidstnævntes telegram forstod jeg derhen at han, hvem jeg ikke kendte og antog for en skuespiller, var indtrådt i Foghts tidligere stilling ved selskabet og derfor, da jo, efter vor nye lov om skriftejendomsretten, berettigelsen til at opføre et originalt dramatisk arbejde er en personlig rettighed, der ikke af indehaveren kan uden forfatterens samtykke overdrages til nogen anden, – anholdt om at den af Foght begærede tilladelse måtte gå over på ham, og jeg forudsatte endvidere at denne anmodning fremsattes med Foghts vidende og samtykke. Derfor indvilgede jeg også straks, og i betragtning af selskabets formentlige mislige stilling på grund af direktørskiftet indrømmede jeg Salicath billigere vilkår, end dem jeg havde opstillet ligeoverfor Foght. – Ved udtrykket «vinteren» i telegrammet til Foght tænkte jeg mig tidsrummet indtil midten af Maj da hos os den egentlige sæson ophører. Det er gængs theaterbrug at benytte udtrykkene «vinter» og «sæson» iflæng som ensbetydende. Med hjertelig tak for hvad De skriver om «Dukkehjemmet» og i håb om at affæren Foght-Salicath vil blive ordnet til alles tilfredshed tegner jeg mig Deres hengivne og forbundne Henrik Ibsen. München, den 13. Marts 1880. Herr Wilhelm Flach, student. Upsala. Deres venlige skrivelse modtog jeg igår og sender Dem i al hast disse linjer til svar. Deres familjenavn er mig naturligvis meget vel bekendt, og skulde De nogensinde komme til at gæste disse trakter, vilde det være mig overordentlig kært at se Dem i mit hus. Under alle omstændigheder håber jeg at vi nok en gang træffes i Sverig. Jeg tænker ofte på de mange kære venner i Upsala og på de festlige dage, jeg der har tilbragt. Deres brev genkaldte mig alt dette i fornyet og levende erindring. Deres særdeles forbundne Dr: Henrik Ibsen. München, den 14. März 1880. Herrn Paul Apfelstedt. Frankfurt a. M. Geehrter Herr! Ihr werthes Schreiben vom 12. d.M. habe ich soeben erhalten. Wenn ich mich nicht irre, haben Sie mir schon einmal vorher die Ehre erwiesen ein ähnliches Ersuchen an mich zu richten. Ich stand aber damals eben im Begriffe eine Reise nach Italien anzutreten, weswegen die Sache meinerseits erst hinausgeschoben und später vergessen wurde. In der Hoffnung, dass diese Zeilen für Ihren Zwek genügend sein werden zeichne ich mich hochachtungsvoll Henrik Ibsen. München, den 19. Marts 1880. Herr boghandler Lund. Kristiania. På telegrafisk forespørgsel fra skuespildirektør Cetti i Trondhjem har jeg lovet ham eneret til på dansk isommer at spille «Et dukkehjem» i de svenske provinsbyer såfremt han straks til Dem indbetaler et honorar af 300 kroner. Da jeg tidligere har tilskrevet Dem om tre svenske theaterdirektører, som ligeledes ønsker at spille stykket i Sverig, og som måske allerede har indbetalt de stipulerede honorarer, så sender jeg Dem disse linjer for at gøre Dem opmærksom på at der ingensomhelst betænkelighed er ved at modtage denne indbetaling fra herr Cetti, såsom hans eneret kun gælder stykkets opførelse i det danske sprog i Sverig for det nævnte tidsrum og ikke eneret til stykkets opførelse dersteds overhovedet. De tre omskrevne svenske theaterdirektører har kun anholdt om og erholdt almindelig medberettigelse hver for sig. I begyndelsen af næste måned vilde De måske have den godhed at sende mig en anvisning på Bayerische Vereinsbank for det beløb, jeg da måtte have indestående hos Dem med fradrag af påløbne eller snart forudseelige udgifter. Jeg er spændt på at erfare om sporvejen og dampskibet «Dronningen» heller ikke iår giver noget udbytte. Fra advokat Stang har jeg modtaget brev angående den Foght-Salicath’ske affære; jeg håber at denne sag vil blive bilagt i mindelighed. Salicaths tvetydige telegram var den oprindelige årsag til dette virvar. Med de bedste hilsener tegner jeg mig Deres venskabeligst forbundne Henrik Ibsen. München, den 21. März 1880. Hochgeehrter Herr! Ich bin Ihnen sehr dankbar, dass Sie die Recension des Herrn Hauptmann Schubert nicht in der «Neuen Zeit» aufgenommen haben. Herr Schubert ist ein guter und lieber Bekannter von mir, aber in seinen dramaturgischen Anschauungen steht er kaum auf der Höhe unserer Zeit. Dass ihm der Schluss meines neuen Stückes nicht gefällt, finde ich sehr begreiflich, aber grade dieses Schlusses wegen habe ich das ganze Stück gedichtet, und grade der Schluss des Stückes hat hier wie anderswo ein so ausserordentlich reges Interesse und eine so lebhafte Besprechung hervorgerufen. Als Beleg dafür erlaube ich mir ein Paar Zeitungsartikel zu übersenden. Die mir bis jetzt persönlich unbekannt gebliebene Verfasserin derselben ist die hierlebende in weiten Kreisen geschätzte Wittwe des Heinrich Marr. Indem ich Ihnen meinen nochmaligen besten Dank abstatte, zeichne ich mich mit vorzüglicher Hochachtung Ihr ganz ergebener Dr: Henrik Ibsen. München, den 24. Marts 1880. Herr boghandler Lund. Kristiania. Som tillæg til mit forrige brev tillader jeg mig herved at anmode Dem om for min regning godhedsfuldt at ville tilstille højesteretsassessor C: Hansteen 120 kroner af det hos Dem indestående beløb. Herr Hansteens adresse er: Munkedamsvejen, no 77. Efter en ualmindelig hård vinter har vi nu endelig fået det prægtigste vårvejr. Hjemme lader det af aviserne til at isen ligger endnu; men forhåbentlig vil vel kulden også deroppe snart være brudt. I al hast Deres venskabeligst forbundne Henrik Ibsen. München, den 25. Marts 1880. Herr Kristian Elster. Trondhjem. De har havt den godhed at sende mig et par af Deres nyere fortællinger, og jeg aflægger Dem herved min forbindtligste tak for Deres velvillige opmærksomhed. Men når De synes at forudsætte at disse arbejder eller Deres literære produktion overhovedet måske kunde være mig ubekendt, så er dette en fejltagelse. Jeg har tvertimod med interesse og sympati fulgt Dem på Deres forfattervej lige fra den tid, da Deres dramatiske ungdomsarbejder kom mig for øje. I disse såvelsom i alt, hvad De har offentliggjort, i Deres noveller og ikke mindst i Deres beskrivende fremstillinger af natur og folkeliv med dets betingelser i de forskellige egne af vort land, har jeg gennemgående sporet en fin og ejendommelig begavelse, hvilket jo også, så vidt jeg mindes, har været anerkendt af den fagmæssige kritik, og, hvad der har mere at betyde, af de bedste elementer i vor læsende almenhed. Højst ønskeligt for Deres fremtidige forfattervirksomhed tror jeg imidlertid nok det vilde være, om De ret snart kunde få anledning til personlig at gøre Dem bekendt med videre og friere feldter af samtidslivet, end dem, hvortil De hidtil har været henvist. Hvis det står i Deres magt at rive Dem løs fra Deres øvrige gøremål – jeg ved ikke bestemt, hvilke disse egentlig er – og hvis De søgte et rejsestipendium, enten af det Schæffer’ske legat, eller måske heller af de til slige øjemed bevilgede statsmidler, så synes jeg ikke jeg kan tænke mig, at et sådant vil blive Dem nægtet. Skulde De beslutte Dem til et sådant skridt, og skulde lykken være Dem gunstig, så vilde jeg ubetinget råde Dem til at indbefatte Tyskland i Deres rejseplan. Her er nutids-kultur at studere, her er folkeligt liv at iagttage, beslægtet med og dog forskelligt fra vort eget, og derfor af særlig interesse måske netop for Dem. Jeg ved, hvad jeg for mit vedkommende skylder mit kendskab til det almene verdensliv, og jeg tænker ofte med deltagelse på de mange begavede mennesker hjemme, som hæmmes af snevre forholde. Jeg behøver derfor ikke at forsikre Dem om, at det hjertelig skulde glæde mig, hvis det for en tid måtte lykkes Dem at komme ud og høste erfaring og forøget klarhed ad sammenligningernes vej. Sker dette, og Deres rejse skulde føre Dem på disse kanter, så vær forvisset om, at De altid vil være velkommen hos Deres særdeles forbundne Henrik Ibsen. München, den 26. Marts 1880. Kære herr Bendixen! Det var mig særdeles kært af Deres sidste venlige skrivelse at få bekræftelse på at opførelsen af «Et dukkehjem» på Bergens theater er løbet så heldigt af og navnlig at en ung lovende skuespillerinde derved har fundet en lejlighed til at udmærke sig. På omstående blad findes kvittering for det senest modtagne beløb. Jeg håber De i sin tid vil have den godhed at drage omsorg for at den sum, som ved sæsonens slutning måtte tilkomme mig, bliver mig hidsendt i anvisning på sædvanlig måde. Med vore bedste hilsener tegner jeg mig Deres venskabeligst forbundne Henrik Ibsen. München, den 26. Marts 1880. Herr overlærer Volrath Vogt. Kristiania. Tillad mig herved, højstærede herr overlærer, at opfylde en kær pligt idet jeg frembærer min hjerteligste taksigelse for den righoldige og værdifulde gave, hvormed De nylig har betænkt mig, og hvorved De har glædet mig så overordentlig. Jeg vidste jo nok at Deres store og længe forberedte værk over Jødeland nu var udkommet; men at det var et sådant pragtværk og derhos et værk, som udtømmende behandler sit stof på alle områder, derom havde jeg ingen forestilling forinden jeg fik bogen ihænde. Vor literatur har altså nu et monumentalt videnskabeligt arbejde at opvise, hvortil selv de store verdensliteraturer neppe ejer ret mange sidestykker, og hvilket selv den rigeste literatur måtte betragte som en end yderligere berigelse. For mig, der så gerne beskæftiger mig med de østerlandske anliggender og forholde både i nutid og i fortid, vil dette store, klare og udtømmende arbejde være en kilde, som jeg atter og atter kommer til at ty hen til. Det har fået sin velfortjente hædersplads i min bogsamling og som Normand sætter jeg en ære i ialfald at kunne vise det frem for de udlændinger, som besøger mig. Med gentagen tak og med ønsket og forvissningen om at dette værk må bringe Dem rig anerkendelse i de videste kredse tegner jeg mig med særdeles højagtelse Deres ærbødigst og hjerteligst forbundne Henrik Ibsen. München, den 28. Marts 1880. Herr Otto Borchsenius. København. Allerede for meget længe siden skulde jeg have givet et svar på Deres venlige opfordring om at yde bidrag til «Ude og hjemme». Når jeg hidtil ikke har ladet Dem høre fra mig, så er grunden den, at jeg, selv med min bedste vilje, ikke for tiden ser mig istand til at give Dem noget tilsagn i det omskrevne anliggende. Hvad der af literære sager i denne vinter har beskæftiget mig, er ikke af den beskaffenhed, at det passer ind i et ugeblads ramme, og jeg frygter også for, at jeg heller ikke i den nærmeste fremtid vil komme til at tage fat på noget, som vilde kunne passe dersteds. Skulde jeg imidlertid engang få noget at byde, som måtte ansés brugeligt og passeligt for den slags offentliggørelse, så beder jeg Dem være forvisset om, at jeg med største beredvillighed skal overlade samme til det af Dem udgivne blad. Deres ærbødigst forbundne Henrik Ibsen. München, den 30. Marts 1880. Herr dr: Valfrid Vasenius. Helsingfors. Allerede for meget lang tid siden skulde jeg have tilskrevet Dem; i flere måneder har jeg nu havt Deres venlige brev og Deres bog om min tidligere digtning liggende foran mig på mit skrivebord; hver dag har jeg tænkt på at sende Dem nogle ord; men altid er der kommet et eller andet imellem, som ikke blot har lagt beslag på min tid, men også spredt mine tanker imod forskellige hold og taget fra mig den sindsro, som jeg havde nødig, hvis jeg, som min agt var, skulde skrive Dem til med nogen udførlighed. Alle disse omstændigheder vedvarer endnu og det lader heller ikke til i den nærmeste fremtid at skulle blive anderledes; men da jeg nu ikke længer kan eller vil opsætte med at lade Dem høre fra mig, så nødes jeg til herved at skrive Dem foreløbigt til i langt større korthed, end oprindelig påtænkt. Tillad mig da at sige Dem, at jeg med overordentlig stor glæde modtog Deres bog og den dermed følgende brochure, og at denne glæde blev end større alt efterhånden, som jeg gjorde mig bekendt med indholdet. Det er naturligvis for mig vanskeligt, for ikke at sige umuligt, at sætte mig til doms ligeoverfor mine egne skrifter; men så meget kan jeg dog sige at aldrig kunde jeg ønske disse og mig selv en bedre advokat, end jeg har fundet i Dem. Alt, hvad De udtaler om mine intentioner, om den ledende grundtanke i de forskellige arbejder, om karaktererne og disses stilling til hverandre indbyrdes, dette og meget, meget mere er netop, hvad jeg helst af alt ønskede skulde blive offentlig fremholdt og påvist. Derfor bringer jeg Dem min hjerteligste tak; De har i sandhed vist mig en uvurdérlig stor tjeneste. Vær forvisset om, at jeg ikke mindre varmt påskønner den kærlighed til emnet, som åbenbarer sig på ethvert punkt i Deres omfangsrige arbejde, og som ikke vil forfejle at meddele den samme stemning til mange af dem, der læser Deres bog. Hvad Deres kendskab til alle biomstændigheder ved min literære produktion angår da tror jeg, at ingen kender alt dette så grundigt, ja, så udtømmende, som De. Mange af de kritiske udtalelser af andre, som De citerer, var for mig selv ganske ubekendte, og det kunde ikke andet end højligen glæde mig at se alle de mange mistydninger gendrevne og afløste af en både velvilligere og sandere tolkning. Overhovedet har jeg det håb og det ønske at Deres afhandling skal blive hovedkilden for enhver, som fra nu af måtte ønske at gøre sig bekendt med min digtning i dens indre og ydre sammenhæng. Af de modtagne tidninger ser jeg at der fortiden i Helsingfors, ligesom andetsteds, pågår en hård strid om «Et dukkehjem». Hvad der af Deres tolkning af stykket er kommet mig for øje, tiltræder jeg i et og alt; og jeg føler mig sikker på at fremtiden nok vil give os medhold. Jeg kunde have stor lyst til engang at gæste Helsingfors og få gøre Deres personlige bekendtskab, og jeg nærer det håb, at denne rejseplan nok engang skal blive iværksat. Indtil dette kan ske, beder jeg Dem imidlertid venligst modtage indlagte fotografi. At et lidet billede af Dem højlig vilde glæde mig, behøver jeg vel ikke at forsikkre Dem om. Og hermed, kære herr Vasenius, modtag endnu en gang en oprigtig og hjertelig tak for alt, hvad De har virket for Deres altid erkendtlige og hengivne Henrik Ibsen. Højstærede Frøken! Samtidigt med disse linjer giver jeg mig den ære at sende Dem et exemplar af den tyske udgave af «Fru Inger til Østråt». Naar saadant ikke før er sket, da er grunden den, at jeg ikke selv var i besiddelse af bogen og denne udsolgt hos samtlige herværende boghandlere; jeg har derfor maattet forskaffe mig den andensteds fra, og min forlægger, som skulde ombesørge dette, har været utilladelig forsømmelig. Jeg haaber imidlertid, at den endnu kommer tidsnok. På italiensk er dette stykke ikke oversat; men i Italien er det ikke vanskeligt at finde en literatør, som er det tyske sprog mægtig. Det var mig en overordentlig stor glæde at erfare, at der kunde være udsigt til at madame Ristori skulde ville optræde som fru Inger. Jeg tror, at denne rolle passer godt for hende og at hun vel kunde benytte stykket på sit repertoire ogsaa udenfor de nordiske lande. Ikke mindre kært var det mig, at denne sag blev indledet netop gjennem Deres mellemkomst og jeg saaledes fik anledning til at træde i brevveksling med en kunstnerinde, som jeg vel har havt anledning til at beundre paa scenen, men hvis personlige bekjendtskab desværre hidtil ikke har været mig forundt. Med hjertelig tak for Deres interesse for sagen og i det haab i sin tid at erfare noget nærmere om dens gang tegner jeg mig med udmærket højagtelse Deres ærbødigst forbundne Henrik Ibsen. München, den 3. April 1880. Kære herr Morten-Müller! Allerede for længe siden skulde jeg have besvaret Deres venlige linjer, der overbragtes mig af herr Wallroth; men min tid har i de sidste måneder været stærkt optaget, og jeg beder at denne omstændighed må tjene mig til undskyldning. Desværre fik vi ikke anledning til at gøre noget for vor svenske landsmand under hans forøvrigt korte ophold hersteds. Min hustru var for det meste hele tiden uvel, så vi ikke kunde se fremmede hos os; og da dette omsider igen kunde ske og vi indbød herr Wallroth til os, meldte han forfald såsom han da netop stod i begreb med at afrejse til Italien. Så vidt jeg har forstået, kommer han imidlertid hid tilbage, og da håber jeg at vi oftere skal træffes. Jeg syntes særdeles godt om ham. De ønsker at erholde mit fotografi, og det er mig en glæde herved at kunne sende Dem et sådant. Det er det nyeste, som findes, og jeg synes at det må ligne. Deres portræt har vi allerede i adskillige år havt i vort album; det forekommer mig endnu meget træffende, hvilket jo er forklarligt, da De har bevaret et så mærkværdig ungdommeligt udseende. Det var mig særdeles behageligt at erfare at Deres frue har følt sig tiltalt af mit nye stykke. Jeg beder Dem bringe hende min ærbødige hilsen og forsikre hende om at jeg altid sætter stor pris på hendes velvillige omdømme. Gennem min hustrus slægtninge er nemlig Deres ærede frue os ikke så ganske ubekendt, skønt vi endnu ikke har havt anledning til at gøre hendes personlige bekendtskab. Vi beklager oprigtigt at Deres ophold hersteds var så kort; men vi glæder os ialfald over at have truffet sammen med Dem. Måske og forhåbentlig mødes vore veje endnu engang og indtil da beder jeg Dem og Deres meget ærede frue modtage vore hjerteligste og forbindtligste hilsener gennem Deres venskabeligst forbundne Henrik Ibsen. München, den 14. April 1880 Kære herr justitsråd Hegel! Jeg har nu ikke mindre end tre breve og et telegram fra Dem at besvare og takke Dem for. At De så venligt erindrede min fødselsdag var så meget mere ufortjent fra min side, som jeg desværre selv er meget forsømmelig i den slags ting. Deres tilsvar til fru Collett indeholdt, synes mig, netop hvad der burde siges, og var derhos så fint i formen og så skånsomt, at hun må være Dem taknemmelig derfor, eller burde ialfald være det. Jeg vil for hendes skyld håbe at hun er bragt til eftertanke og tager sig bedre iagt for fremtiden. Jeg er Dem særdeles forbunden for det seneste indkøb af papirer. Det beløb jeg ifølge det modtagne kvartalsregnskab har indestående hos Dem beder jeg Dem godhedsfuldt opbevare for mig indtil det har vist sig, hvad det kgl: svenske theater indbringer samt hvad jeg endnu måtte erholde ved det kgl: theater i København. Jeg benytter forøvrigt anledningen til at bede Dem endelig ikke for fremtiden gøre Dem den ulejlighed at sende mig kvartalsregnskaber da jeg meget vel uden sådanne kan have det omtrentlige overblik over min status, som jeg måtte ønske. Hernede har «Et dukkehjem» fremkaldt det samme røre som hjemme. Man har taget lidenskabeligt parti for eller imod stykket og det har neppe nogensinde før hændt i München at et dramatisk arbejde er bleven så livligt diskutteret som dette. Med de bedste hilsener til Dem og Deres kære familje tegner jeg mig Deres hjertelig hengivne Henrik Ibsen. München, den 17. April 1880. Herr Wilhelm Lange. Hamburg. Det gjorde mig oprigtigt ondt af Deres venlige brev fra slutningen af Februar at erfare at sygdom og anden modgang var tilstødt Dem. Jeg håber imidlertid at De nu igen befinder Dem vel. Jeg går gerne ind på Deres forslag at foranstalte en ny oversættelse af «De unges forbund». Men forinden De lader denne trykke beder jeg Dem gøre brug af de forkortelser og forandringer, som jeg i forening med den herværende kgl: regissør herr Jenke har foretaget i den Strodtmann’ske oversættelse. Et sådant rettet exemplar findes i det herværende hoftheaters bibliothek; dette skal jeg forsøge at erholde udlånt og straks sende Dem det. Vor nye udgave kan da oversendes trykt til theatrene i den skikkelse, hvori stykket bør opføres. Det var mig meget kært at erfare at fru Niemann allerede i Maj vil kunne begynde at optræde i «Nora», og endu kærere at hun endelig dog har besluttet sig til at spille stykket uforandret. Dette er ubetinget det eneste rigtige. Jeg har erfaringer her fra München at støtte mig til. Det gives neppe noget andet stykke, som hersteds har sat publikum i en så levende bevægelse og fremkaldt en så lidenskabelig diskussion, som netop dette. Og årsagen hertil er væsentlig stykkets slutning. Indlagt sender jeg Dem beregning over hvad stykket hersteds har indbragt indtil 31. Marts. Det herværende Residenztheater, hvori lystspil og skuespil opføres, er, som De kanske ved, et ganske lidet theater, og indtægterne kan således ikke blive betydelige. Deres andel RmՖ 142.24 sender jeg Dem iaften gennem postanvisning eller rekommanderet brev. Med højagtelse Deres særdeles forbundne Henrik Ibsen. München, den 23. April 1880. Herr direktør professor Boklund. Stockholm. I det håb at jeg fra et tidligere ophold i Stockholm har beholdt en plads i herr direktørens venlige erindring tillader jeg mig ærbødigst at henvende mig til Dem med disse linjer. Det vil forhåbentlig være herr direktøren bekendt at det af herr Julius Kronberg malede og i sommeren 1877 i Stockholm udstillede store portræt er min ejendom. Når jeg indtil nu ikke har udbedt mig billedet tilbagesendt, så er grunden den at jeg siden da har tilbragt tiden på rejser i Italien og ikke hersteds havde nogen bolig, hvori jeg kunde anbringe en så stor tavle. Efter min tilbagekomst har jeg imidlertid indrettet mig således at der nu ikke længere er nogen hindring for modtagelsen og anbringelsen af billedet. Jeg vover derfor ærbødigst at anmode herr direktøren om at dette må blive mig tilsendt, forsvarligt indpakket af kyndige folk, og helst i den samme kasse, hvori det herfra afsendtes til Stockholm. De med forsendelsen forbundne omkostninger skal blive erlagt enten hersteds ved modtagelsen af billedet, eller også, hvis sådant ønskes, ved forskudsvis indbetaling til vedkommende i Stockholm, så fremt beløbets størrelse på forhånd kan opgives. Jeg ved jo rigtignok ikke med bestemthed om herr direktøren er den, til hvem jeg egentlig skulde henvende mig i dette anliggende, eller om sagen måske henhører under andre autoriteter og funktionærer. For dette tilfælde vover jeg at anholde om at denne skrivelse må blive oversendt til rette vedkommende for at billedet kan blive mig tilsendt, da det skulde være mig meget kært at komme i besiddelse deraf så snart som muligt. Under alle omstændigheder beder jeg herr direktøren godhedsfuldt tilgive mig det besvær jeg forvolder ved min henvendelse, og tegner mig med udmærket højagtelse herr direktørens ærbødigst forbundne Dr: Henrik Ibsen. P. s. Min adresse er: München. Amalienstrasse 50a. II Etage. München, den 19. Maj 1880. Højstærede herre! Jeg har desværre gjort mig skyldig i en stor forsømmelse når jeg først idag, efter næsten to måneders forløb, besvarer Deres elskværdige brev, og jeg beder Dem hjerteligt om tilgivelse for denne uopmærksomhed. Tillad mig nu herved først og fremst at bringe Dem min forbindtligste tak for den venlige interesse, hvormed De omfatter min literære virksomhed. Deres opfatning af «Peer Gynt» falder aldeles sammen med hvad jeg tilsigtede da jeg skrev denne bog, og jeg kan naturligvis kun glæde mig over at den har fundet en oversætter, som med fuld klarhed har trængt ind i digtningens inderste opgave. Men ikke desto mindre var det mig en overraskelse at erfare at De anser dette arbejde skikket til at oversættes og udgives på tysk. Jeg må tilstå at jeg i al fald nærer store tvivl i så henseende. Blandt samtlige mine bøger anser jeg «Peer Gynt» for den, der mindst egner sig til at forståes udenfor de skandinaviske lande. Jeg beder Dem betænke at de allerfleste af Deres eventuelle tyske læsere ikke besidder Deres egne forudsætninger til at forstå bogen. De selv besidder uden tvivl et meget nøjagtigt kendskab til den norske natur og til det norske folkeliv; De er fortrolig med vor literatur og med vor folkelige tænkemåde; De kender personer og karakterer deroppe. Men er ikke alt dette nødvendigt for at finde nogen smag i dette digt? I dette punkt er det at jeg nærer store betænkeligheder og jeg har ikke villet tilbageholde disse, skønt jeg naturligvis må forudsætte at, hvad jeg her har påpeget, det har De altsammen grundigt overvejet forinden De besluttede Dem til at foretage et så vanskeligt og omfangsrigt arbejde. Deres theori om oversættelser overhovedet deler jeg fuldkommen. De meddelte prøver, har det interesseret mig meget at læse; det forekommer mig at de gengiver originalen med al mulig nøjagtighed. Jeg håber at De ikke mistyder min åbne udtalelse af de betænkeligheder, som efter min mening stiller sig imod Deres foretagende. Jeg har holdt det for min pligt ikke at fordølge dem; viser de sig ugrundede, vil sådant naturligvis være mig overmåde kært. – Min frue og søn erindrer særdeles vel det behagelige sammentræf med Dem i Odde i Hardanger og de beder mig begge at frembære deres forbindtligste hilsener, ligesom jeg selv gentagende beder Dem modtage min oprigtigste tak idet jeg tegner mig med udmærket højagtelse Deres ærbødigst forbundne Henrik Ibsen. München, den 31. Maj 1880. Kære herr justitsråd Hegel! Tillad mig herved gennem disse par linjer at bede Dem vise mig den tjeneste at sende mig 1000 kroner i tyske sedler på sædvanlig måde. Jeg går i denne tid med planer til noget nyt, som jeg gerne vil høre Deres ganske uforbeholdne mening om, og som jeg derfor i al korthed skal antyde for Dem. Jeg tror ikke jeg tager fejl, når jeg synes at have bemærket at fortalen til den nye udgave af «Catilina» er bleven læst med adskillig interesse. Hvad om jeg nu skrev en hel liden bog på 10–12 ark indeholdende lignende meddelelser om de ydre og indre forholde, hvorunder hvert enkelt af samtlige mine literære arbejder er blevet til? Under «Fru Inger» og «Hærmændene» vilde jeg således komme til at behandle mit ophold i Bergen; ved «Kongsemnerne» og «Kærlighedens komedie» vilde jeg skildre den derpå følgende periode i Kristiania; derefter skulde mit Romer-liv komme med «Brand» og «Peer Gynt», o. s. v. o. s. v. – På nogen fortolkning af mine bøger vilde jeg naturligvis sletikke indlade mig; det er bedst at publikum og kritikere får lov til at tumle sig efter behag på det feldt – ialfald indtil videre. Men jeg vilde fortælle jævnt om de omstændigheder og vilkår, hvorunder jeg har digtet, – alt naturligvis med den yderste diskretion, og ladende åbent et vidt område for alskens gætninger. Tilråder De mig eller fraråder De mig iværksættelsen af denne plan? Anser De den hensigtsmæssig, og tror De at tidspunktet er passende valgt, eller er det kanske bedre at vente dermed? Giv mig ved lejlighed Deres erfarne råd i så henseende! Men jeg beder Dem under alle omstændigheder at lade denne sag blive ganske imellem os indtil videre. I ethvert fald agter jeg at anvende denne sommer til at gøre manuskriptet færdigt; thi jeg agter alligevel ikke iår at skrive noget nyt skuespil og har forøvrigt ikke noget andet at benytte tiden til. Min hustru og Sigurd rejser nemlig senerehen til Norge; men jeg blir hernede. Med de bedste hilsener til Deres kære familje tegner jeg mig Deres hjertelig hengivne og forbundne Henrik Ibsen. De har havt den godhed at sende mig Deres skuespil «Eva» og ønsker at høre min mening om samme. Det er mig i den anledning kært at kunne udtale som min faste overbevisning at Deres stykke åbenbarer en utvivlsom dramatisk begavelse. De har en udviklet iagttagelsesevne og forstår at gribe og gengive alle de små ejendommelige drag som gør et menneske individuelt og personligt, og De har sans og smag for at vælge og sammenstille situationer og konflikter således at det ejendommelige i de af Dem skildrede karakterer derved kommer til at fremstille sig netop i det for øjemedet eller for Deres plan mest hensigtssvarende lys. Men ligesom Deres skuespil godtgør at De besidder dramatisk begavelse, hvilken er noget medfødt og som ikke lader sig lære, således forråder stykket tillige at De endnu ikke har tilegnet Dem den ønskelige indsigt i scenens fordringer og i midlerne til at fyldestgøre disse. Heldigvis er dette noget, som gennem praktiske studier lader sig lære, og jeg vilde derfor anse det meget ønskeligt om De var istand til under et længere ophold i udlandet at studere ældre og nyere dramatikere gennem mønstergyldige opførelser af deres arbejder. Justizrath Hegel Copenhague Sind die verlangten eintausend Kronen abgesandt? Wenn nicht bitte um telegraphische Bankanweisung Ibsen. München, den 16. Juni 1880. Højstærede herre! Tillad mig herved med nogle linjer at besvare Deres meget ærede skrivelse af 4. dennes. Det glædede mig meget at erfare, at De har fundet en ansét forlægger for Deres oversættelse af «Peer Gynt». Men med min bedste vilje ser jeg mig ikke istand til at give forklaring over de mange hentydninger i bogen, hvilke måske vil være tyske læsere uforståelige; thi for mig som udlænder er det umuligt at bedømme, hvad der her tiltrænger forklaring og hvad ikke. Af samme grund anser jeg det unyttigt at henvende mig til Dietrichson eller til nogen anden Normand. Jeg tror at ingen bedre end De selv vil kunne dømme i denne sag, og skulde De være i uvisshed om et eller andet punkt, så vil det under Deres forestående rejse i Norge visstnok ikke falde Dem vanskeligt at erholde de fornødne oplysninger. Forøvrigt har jeg modtaget det indtryk, at De kender de norske forholde ligeså godt som nogen indfødt. Heller ikke ser jeg mig istand til at meddele noget nærmere om de omstændigheder, som foranledigede at «Peer Gynt» blev til. Skulde en sådan fremstilling blive forståelig, så måtte jeg skrive en hel bog derover, og dertil er tiden endnu ikke kommet. Alt, hvad jeg har digtet, hænger på det nøjeste sammen med hvad jeg har gennemlevet – om end ikke oplevet; hver ny digtning har for mig selv havt det øjemed at tjene som en åndelig frigørelses- og renselses-proses; thi man står aldrig ganske uden medansvarlighed og medskyldighed i det samfund man tilhører. Derfor skrev jeg engang som tilegnelsesdigt foran i et exemplar af en af mine bøger følgende linjer: «At leve er krig med trolde i hjertets og hjernens hvælv; At digte – det er at holde dommedag over sig selv.» De kender ikke ordet «pusselanker», og det er ganske naturligt; thi ordet benyttes ikke i skriftsproget, det betyder: små trippende børnebén eller børnefødder, og udtrykket anvendes kun af mødre og ammer når de pludrer med de små børn. Meningen med de vers, hvorom De spørger, er følgende: Peer Gynt påberåber sig, som adkomst til at komme i helvede, at han har været slavehandler. Hertil svarer «den magre» at der er mange, som har bedrevet værre ting, f: ex. underkuet det åndige, vilje og sind, blandt sine omgivelser; men gøres sådant «våset», d. v. s. uden dæmonisk alvor, så kvalificerer ikke det engang til at komme i helvede, men kun i «støbeskeen». Dette er alt, hvad jeg for dennegang i korthed ser mig i stand til at svare, og idet jeg ønsker Dem en lykkelig og behagelig rejse til Norge og beder Dem hilse dem af mine venner og bekendte, som De muligens måtte træffe deroppe, tegner jeg mig Deres ærbødigst og hjerteligst forbundne Henrik Ibsen. Doctor Vasenius Sthlm Bleibe ganzen juli hier Ibsen. Dr: Henrik Ibsen og hustru indbyder herved herrerne M: og B: Grønvold til middag i restaurant Schleich, Maximiliansplatz, fredagen den 9. Juli kl: 3. S. u. Dr: Henrik Ibsen og hustru giver sig herved den ære at indbyde Dr: V: Vasenius til middag i restaurant Schleich, Maximiliansplatz, fredagen den 9. Juli kl: 3. I min hustrus og eget navn tillader jeg mig herved at indbyde frøken Aalberg til middag i restaurant Schleich, Maximiliansplatz, idag fredagen den 9. Juli kl: 3. Henrik Ibsen. München, den 11. Juli 1880. Kære herr Bendixen! Tillad mig herved at frembære vore bedste lykønskninger i anledning af Deres forlovelse, hvorhos vi anmoder Dem om at bringe Deres forlovede vor forbindtligste hilsen. – Jeg formoder at De nu befinder Dem på sommerudflugt og at dette brev ikke vil træffe Dem i Bergen. Denne formodning støtter jeg derpå at jeg endnu ikke har fra Deres theater modtaget den pengeremisse, som allerede skulde været mig tilstillet ved sæsonens slutning. I mit forrige brev bad jeg Dem om at sende pengene så betimeligt til boghandler Lund i Kristiania at han ved halvårets slutning kunde sende beløbet hid samtidigt med hvad han forøvrigt havde at aflægge regnskab for. Herr Lund har imidlertid intet modtaget fra Bergen og jeg formoder derfor at man deroppe har benyttet sig af Deres fraværelse til at få gøre sig skyldig i den forsømmelighed og uefterrettelighed, som synes at være et fremtrædende karakterdrag hos ialfald en enkelt af theatrets foresatte. Jeg troede dog at jeg på flere måder havde gjort mig fortjent til en sømmeligere og mere hensynsfuld behandling. Jeg har overladt theatret mine nye stykker på samme billige vilkår som de gamle og dog holder man sig ikke fra theatrets side kontrakten efterrettelig uden at bryde sig om at man derved forspilder sin ret til fremtidig opførelse af de stykker, for hvilke betalingen ikke i rette tid er bleven erlagt. Jeg tror dog ikke at Deres theater er tjent med at jeg gør brug af de mig i kontrakten hjemlede rettigheder og jeg henstiller derfor til Dem uopholdelig at råde bod på den stedfindende uorden og sørge for at remisse straks bliver mig direkte tilstillet. Tillige må jeg udbede mig Deres egenhændige attest for rigtigheden af den eventuelle opgave over antallet af de gange, mine stykker har været spillet på Deres theater i den forløbne sæson og hvorfor jeg har at fordre honorar. I håb om ikke oftere at blive udsat for den fornærmelige hensynsløshed, som enkelte herrer ved det bergenske theater gentagende gange har troet at kunne tillade sig imod mig, tegner jeg mig Deres venskabeligst forbundne Henrik Ibsen. München, den 16. Juli 1880. Kære herr justitsråd Hegel! Idet jeg forbindtligst takker for Deres venlige brev af 6. Juni samt for de deri indlagte 1125 RmՖ tillader jeg mig at oversende medfølgende veksel med anmodning om at samme må blive anbragt samt at der derefter for et beløb af omtrent 4000 kroner må for min regning blive indkøbt svenske statsobligationer eller lignende papirer. Jeg er i mangt og meget enig med Dem i Deres betænkeligheder imod det af mig antydede literære projekt og lader sagen stå hen indtil videre. Min hustru og Sigurd rejser i begyndelsen af næste måned til Norge men kommer neppe dennegang til at lægge vejen over København. Af fru Thoresen vil De vel forøvrigt have hørt, hvorledes vi har det. Den elskværdige Carl Andersen besøgte os for nogen tid siden og fortalte at De har købt en pragtfuld ny villa, Orla Lehmans tidligere. Tillad mig at ønske Dem at De og Deres kære kreds må komme til at tilbringe mange glade og lykkelige dage der. Men jeg antager da at De ikke skiller Dem ved Deres gamle sted ved Strandvejen? Dette sted har i mine øjne et fortrin, der overgår alle andre, – det ligger ved sundet. Af alt, hvad jeg savner hernede, er savnet af havet det, som jeg har vanskeligst ved at forsone mig med. Med de hjerteligste hilsener til Dem og Deres børn tegner jeg mig Deres stedse hengivne Henrik Ibsen. Til Kongen! Undertegnede dr: Henrik Ibsen ansøger om at det ved kgl: resolution må blive givet hans søn, Sigurd Ibsen, inscriberet candidatus juris ved Münchens universitet, adgang til at fortsætte sine juridiske studier ved universitetet i Kristiania uden forud at have underkastet sig examen philosophicum efter norsk reglement. Min søn, Sigurd Ibsen er født i Kristiania den 23. December 1859. Efterat have tilbragt sine første år i Italien blev han den 8. Januar 1869 indsat i direktør Hölbes gymnasialskole i Dresden og gennemgik dersteds de nedre gymnasialklasser således at han ved vor overflytning til München efter stedfunden prøve kunde den 19. April 1875 optages i 1. overklasse ved det herværende kgl: Maximiliansgymnasium. Fra denne læreanstalt udgik han efter bestået afgangsexamen i Juli 1878 som adgangsberettiget til universitetet. Hvad denne afgangsexamens udfald angår, henvises til vedlagte «Gymnasial-Absolutorium», og for at undgå misforståelse har jeg erhvervet rektors medfølgende erklæring om, at karakteren «sehr gut» her betegner første karakter. Min søn er således hersteds bleven student med præceteris. Et exemplar af gymnasiets program vedlægges. Den 1. November 1878 indtrådte han som studerende ved universitetet i Rom og hørte dersteds indtil udgangen af Maj 1879 følgende forelæsninger: Ferri – theoretisk filosofi, Turbiglio – filosofiens historie, Ciampi – middelalderens historie, Pierantoni – folkeret, Palma – konstitutionel statsret, Correnti – finantsvidenskab, Blaserna – fysik. Vidnesbyrd fra professor Ferri vedlægges. Den 25. Oktober 1879, ved semesterets begyndelse, inskriberedes min søn som juridisk studerende ved Münchens universitet. Hans borgerbrev medfølger. Ved dette universitet har han nu studeret i to semestere, og findes på 2den side af hans vedlagte afgangsbevis en fortegnelse over de forelæsninger, han hersteds har hørt. Hvad hans kundskaber forøvrigt angår, bemærkes at han, foruden tysk, taler og skriver fransk fejlfrit, læser og taler italiensk og forstår engelsk. I tidsrummet fra hans udtrædelse af gymnasiet og indtil nu har han studeret følgende værker; i nationalekonomi: Say – Traité d’économie politique, Boccardo – Trattato teoretico-pratico di economia politica, Rossi – Cours d’économie politique, M’Culloch – Principles of political economy, Chevalier – La monnaie, Wolowski – La question monétaire, Kneis – Das Geld, do – Der Kredit, Bastiat – Harmonies économiques, Roscher – Die Währungsfrage; i finantsvidenskab: Schmidt – Repetitorium der Finanzwissenschaft, v: Stein – Lehrbuch der Finanzwissenschaft; i politik og statsvidenskaber: Riehl – Die bürgerliche Gesellschaft, Walter – Naturrecht und Politik, v: Stein – Die Lehre vom Heerwesen als Theil der Staatswissenschaft, Bluntschli: Die Politik als Wissenschaft; i romerret: v: Scheurl – Lehrbuch der Institutionen, Arndts – Lehrbuch der Pandecten, Ihering – Geist des römischen Rechts. Såfremt min søn skal kunne tænke på at blive norsk statsborger, vil det nu være ham nødvendigt at fortsætte sine juridiske studier i Kristiania. Efter hvad jeg foran har anført, vil det formentlig være indlysende at han er langt ude over det modenhedsstandpunkt, der ved examen philosophicum forlanges konstateret i Norge. Men da denne examen er grundet på et for ham fremmed og nyt reglement, vilde fordringen på, at han skulde underkaste sig samme for ham være ensbetydende med i et år at drages bort fra de studier, hvormed han nu beskæftiger sig. Da han imidlertid nærer et af mig delt ønske om ikke at blive nødt til at expatriere sig og træde i fremmed statstjeneste, er det at jeg herved på hans vegne ansøger om at det ved kongelig resolution må blive ham tilladt at immatrikuleres som juridisk studerende ved Kristiania universitet uden forud at have underkastet sig examen philosophicum efter norsk reglement. München, den 20. Juli 1880. Underdanigst Dr: Henrik Ibsen. München, den 8. August 1880. Til Dagbladets expedition! Fra nu af og indtil videre bedes mit exemplar af bladet adresseret ikke til München men til: Berchtesgaden in Bayern. Ærbødigst Dr: Henrik Ibsen. München, den 8. August 1880. Kære herr justitsråd Hegel! Min hustru og søn har forandret rejseplanen og kommer til København Torsdags morgen for den næste dag at fortsætte rejsen til Norge. Under dette korte ophold vil min søn tage sig den frihed at indfinde sig hos Dem, og tillader jeg mig at anmode om at der må blive udbetalt ham eller min hustru 1000 kroner. Jeg selv rejser på Onsdag til Berchtesgaden, hvor jeg tænker at blive indtil ud i September. Hvis De en af dagene vilde sende mig 600 kroner did i tyske penge, vilde jeg være Dem meget forbunden. Der behøves ingen anden adresse end: Berchtesgaden in Bayern. I al hast Deres hjertelig hengivne Henrik Ibsen. Berchtesgaden, den 30. August 1880. Kære Sigurd! Først idag modtog jeg dit brev af 21. dennes. Fra kirkedepartementet har jeg modtaget en skrivelse, hvori meddeles at der ikke er legal adgang til at fritage Dig for at tage anden examen; men af et brev fra expeditionschef N. Hertzberg, som medfulgte, sees at det hele er en ren formalitet, da Du kun behøver at opgive de fag, Du har læst i gymnasiet, nemlig filosofi, mathematik, græsk, latin, fransk og tysk. Naturfagene behøver Du ikke at lade Dig examinere i, og overhovedet ikke i andre fag end i de ovenfor nævnte. Forelæsninger til anden-examen behøver Du altså ikke at høre, og behøver heller ikke at tage denne examen straks, men kan vente dermed så længe Du selv vil; der udfordres kun at Du skal have taget den engang forinden Du melder Dig til embedsexamen. De fra departementet modtagne dokumenter sender jeg Dig i et brev, som er adresseret til boghandler Lund, hvor Du vil erholde det når Du kommer til Kristiania, hvorefter Du da kan sætte Dig nøjere ind i sagen og fatte din beslutning. Om at tage nogen ny artium er der naturligvis ikke tale. Jeg håber at Du nu har modtaget mit brev af 18. dennes, som var adresseret til Viktoria hotel. Din mammas brev er kommet mig i hænde. Jeg synes sletikke om at eders kufferter er sat ind i Anna Daas hospital; de børn, hun plejer hører jo netop til de folkeklasser, blandt hvilke koppeepidemien må forudsættes at grassere. Ved tilbagekomsten må I derfor nøje forhøre jer om noget koppetilfælde er indtruffet i nogen af de betræffende familjer, og i så fald må der forespørges hos Bidenkap, hvad der er at iagttage forinden sagerne tages i brug. At I efter tilbagekomsten ikke bør færdes i nævnte hospital er naturligvis en selvfølge. Det glæder mig at I har det godt, og jeg ønsker at I fremdeles må have det så. Fra Paris har jeg gennem Mr: Emmanuel Gonzalés, président honoraire, modtaget meddelelse om at jeg er udnævnt til udenlandsk medlem af «Société des Gens de letteres de France», hvilket jo er en stor ære. Siden jeg sidst skrev har vejret her for det meste været udmærket godt; men aftenerne er jo lange og kedelige. Jeg spiser middag i Gasthaus zur Post, hvor man har det meget godt og forøvrigt befinder jeg mig vel. Hils din mamma og skriv snart igen til Din hengivne pappa Henrik Ibsen. Berchtesgaden, 3. September 1880. Kære Sigurd! For det tilfælde at mit til Ølken adresserte brev ikke skulde have nået Dig, vil jeg herved gentage, hvad jeg i nysnævnte brev meddelte, at Du hos boghandler Lund vil forefinde et rekommanderet brev fra mig. Da jeg håber at mine tidligere breve ialfald efterhånden indløber til Dig, og I deraf vil erfare, hvorledes jeg har det her, så vil jeg dennegang indskrænke mig til at sende din mamma og Dig mine bedste hilsener og udtale ønsket om snart at høre fra eder. Din hengivne pappa Henrik Ibsen. Berchtesgaden, den 12. September 1880. Herr dr: Edmund Lobedanz. København. Igår modtog jeg hersteds Deres meget ærede skrivelse, hvilken jeg herved skynder mig at besvare. Jeg må på det bestemteste begære, at der ikke optages noget digt af mig i den samling, der skal bære Bjørnsons navn; jeg ønsker ikke at repræsentere kategorien «andre digtere»; hidtil har jeg været vant til at stå alene for mig selv, og jeg håber at så må ske også for fremtiden. Skulde imod forhåbning mit digt i samlingen allerede være trykt, må jeg anholde om at det betræffende blad bliver udtaget og omtrykt; det vil jo være meget let at erstatte et lidet digt med noget andet af en eller anden forfatter, der måtte attrå en plads, som den mig tiltænkte. Skulde De derimod ville foranstalte en selvstændig tysk udgave af flere eller færre af mine digte, så er det naturligvis en selvfølge at sådant i høj grad vilde glæde mig, og deri vilde da det allerede oversatte digt kunne finde sin passende plads. – Jeg vilde gerne have udtalt mig lidt vidtløftigere om adskillige punkter i Deres venlige brev, såsom om mit forhold til herr Lange, om hvilket man i Leipzig ikke synes at være rigtig underrettet, men tiden er idag knap og det er mig magtpåliggende at disse linjer kommer Dem ihænde snarest muligt. Jeg må derfor indskrænke mig til at bede Dem modtage en forbindtligst hilsen fra Deres med højagtelse ærbødigst forbundne Henrik Ibsen. Berchtesgaden, den 18. September 1880. Kære Sigurd! Af mit telegram vil Du have set at jeg billiger dit ønske om at fortsætte dine studier i Italien. Siden jeg modtog kirkedepartementets skrivelse har jeg naturligvis tænkt meget over disse ting, og jeg er kommen til det resultat at Du rimeligvis er bedst tjent med den vending, som sagerne, takket være vor tåbelige og utidsmæssige lovgivning, har taget. Hvad vilde Du have vundet ved at blive juridisk kandidat i Norge? Det var jo dog ikke din hensigt at blive embedsmand deroppe. De eneste stillinger dersteds, som Du kunde attrå, kan Du erholde alligevel; du kan blive professor eller Du kan komme ind på den diplomatiske bane uden at have taget nogen embedsexamen hjemme; vi har jo udenlandske professorer ved universitetet og vi har officerer i forskellige diplomatiske stillinger. Der er altså intet tabt. Men videre, end til at studere andetsteds, bør dine planer for øjeblikket ikke gå; Du bør se tiden an for at komme til erkendelse om, hvorvidt det er hensigtsmæssigt at lade Dig naturalisere i Italien eller ikke. Jeg håber at Du udtaler Dig skarpt og bestemt angående den modstand, Du har mødt, men gør ikke regnskab for dine fremtidsplaner, og giv Dig så lidet som muligt af med folk deroppe. – Hvorledes går det din mamma og hendes øje? Jeg kan ikke tvivle på at hun har rådført sig med en læge. Hvis I behøver flere penge, så kan sådanne hæves hos boghandler Lund, eller også hos Hegel, såfremt I lægger tilbagevejen over København, hvad jo er det rimeligste. Og så må jeg snarest muligt få vide, når I kommer tilbage til München. Din mamma husker vel at den nye tjenestepige indtræffer den 1. Oktober. Jeg må få vide om I er der til den tid, eller om jeg gennem fru Haggenmiller skal sende pigen kostpenge indtil vor ankomst; ellers blir jeg nødt til selv at rejse derind forinden; men det vilde jeg nødigt; jeg vilde helst blive her indtil jeg gennem telegram fra München får underretning om at I er ankommet; da bryder jeg straks op herfra og finder da huset i orden. Men, som sagt, om dette må jeg få snar og nøjagtig besked. Grønvold og frøken Hermann har meldt mig deres forlovelse. Den unge Jerichau har været her. Dahl skal endnu drive om i München og brandskatte alle nyankomne skandinaver! Til Lies kommer jeg hver lørdags aften og lever da fortræffeligt; ellers ser jeg ham kun sjelden. Paulsen har det godt. – Mange hilsener til Dig selv og til din mamma, men ikke til nogen anden deroppe. Din hengivne pappa Henrik Ibsen. Til den kgl: norske regerings departement for kirke- og undervisnings-væsenet. Herved giver jeg mig den ære at udbede mig tilbagesendt det af mig indgivne andragende om adgang for min søn til at fortsætte sine juridiske studier ved det norske universitet, da jeg har brug for aktstykket og ikke besidder noget ordret koncept til samme. Skulde det stride mod forretningsordenen at tilbagelevere deslige andragender i original, tillader jeg mig at anholde om en afskrift. München, den 5. Oktober 1880. Ærbødigst Dr: Henrik Ibsen. München, den 15. Oktober 1880. Herr boghandler Lund! Jeg beder Dem undskylde at jeg først nu besvarer Deres ærede skrivelse af 27. August, hvilken jeg først modtog hersteds efter min tilbagekomst fra en sommerrejse i Tyrol. Herr Åbjörnson har ingen ret til at forlange erstatning for sine udlæg i det omskrevne anliggende, da alt er sket for hans egen fordels skyld og jeg kun har givet ham min tilladelse til at protestere for egen regning. Alligevel indgår jeg på hans begæring om at tillade hans efterfølger, herr La Cour, at spille «Et dukkehjem» 4 gange i Sverig uden honorar. Tillad mig dernæst at forespørge om direktørerne Landegren og Åbjörnson junior til Dem har indsendt honorar for stykket? Hvis dette ikke er sket, beder jeg om at få vide disse herrers adresse for at kunne skrive dem til. Jeg håber at skønnet om skadeserstatningen fra Salicath nu er afgivet; jeg tør forudsætte at det ikke går ud på nogen ringere sum end de 400 kroner, som han har deponeret hos Dem, og beder Dem derfor at sende mig dette beløb med fradrag af advokat Stangs tilgodehavende. Samtidigt bedes mig tilsendt, hvad jeg forøvrigt måtte have indestående hos Dem. Min søn har fortalt mig at han under opholdet i Kristiania hævede 200 kroner. På «Dagbladet» beder jeg Dem ikke at tegne nyt abonnement fra nytår af; vil jeg efter den tid holde bladet, så bestiller jeg det hernede, hvilket er billigere. Med de bedste hilsener tegner jeg mig Deres særdeles forbundne Henrik Ibsen. Til frøkenerne Benny, Otilia og Thea Matthiessen. Jeg har ikke været i Norge iår. Deres brev modtog jeg under mit sommerophold i Tyrol. Vers skriver jeg ikke fortiden og kan således ikke opfylde Deres anmodning om at sende Dem et digt. De må derfor venligst tage tiltakke med disse linjer i prosa. München, den 24. Oktober 1880. Henrik Ibsen. München, den 25. Oktober 1880. Kære herr justitsråd Hegel! Tillad mig herved at aflægge Dem min hjerteligste tak for al udvist venlighed og forekommenhed under min hustrus og min søns ophold i København. Som De vel har hørt lagde man på ægte norsk manér vanskeligheder ivejen for at min søn kunde fortsætte sine juridiske studier i Kristiania. Han blev for to år siden student med præceteris ved Münchens universitet, studerede derpå et år i Rom og et følgende år hersteds. Alt dette vil man ikke lade gælde deroppe; man vil at han skal studere mindst et år pånyt i Kristiania og så lade sig examinere om igen forinden han kan få lov til at lade sig indskrive som juridisk student deroppe. På et sådant tidsspilde ønsker jeg ikke at han skal indlade sig, og han selv ønsker det hellerikke. Alle udenlandske universiteter står ham åbne, og vi vender nu tilbage til Rom, hvor han vil fuldende sine juridiske studier og derpå lade sig naturalisere. Den sorte theologiske bande, som for tiden råder i det norske kirkedepartement, skal jeg ved lejlighed sætte et passende literært mindesmærke. – Tillad mig at forespørge om det kgl: theater har til Dem gjort yderligere indbetaling af mit honorar for «Et dukkehjem»; i Marts indbetaltes honoraret for forestillingerne 2–15. Ligeledes vilde jeg gerne vide om direktør Rasmussen har indbetalt de 200 kroner, som han skulde erlægge ved sæsonens slutning. Er intet af dette tilfældet, så står vort mellemregnskab desværre således, at jeg for øjeblikket intet har at hæve hos Dem. Med overflytningen til Rom, hvorhen vi rejser i begyndelsen af November, kræver en hel del udgifter, og jeg nødsages derfor til at bede Dem forstrække mig med et beløb af 1000 kroner i tyske sedler. Endnu har jeg en bøn til Dem. De har formodentlig fra og til anledning til at tale med kammerherre Fallesen. Skulde De ikke ved en sådan anledning i mit navn ville henstille til ham at udbetale de resterende 500 kroner for «Samfundets støtter»? Bed ham betænke det ringe honorar, for hvilket han tilhandlede sig dette stykke. Af aviserne har jeg set at han af egen drift betalte Sarah Bernhardt et langt større spillehonorar, end stipuleret; jeg kan derfor ikke tvivle på, at han vil vise mig denne lille villighed. Fra Deres unge nevø kan jeg hilse Dem. Han er et særdeles elskværdigt ungt menneske. Jeg tror nok at han endnu lider lidt af hjemve; men det er åbenbart at han stedse mere og mere vænner sig til de fremmede forholde, og han er øjensynlig oplivet ved udsigten til at hans ophold hersteds måske kan blive ikke ubetydelig forkortet, og ikke mindre ved udsigten til det forestående familjebesøg til foråret. I den anledning beklager jeg meget at vi da ikke længere er her; det skulde have været mig en stor glæde at kunne vise Dem alle Münchens seværdigheder. Jeg tilbragte en meget behagelig tid i Berchtesgaden sammen med Jonas Lie og hans familje. Han arbejdede overordentlig flittigt og jeg håber det vil lykkes ham at få fortællingen færdig i betimelig tid. «Grabows kat» forekommer mig at være et ret elskværdigt stykke om det end ikke er ganske dramatisk bygget. Mit næste brev til Dem kommer jeg antageligvis til at datere fra Rom. For denne gang beder jeg Dem alle modtage vore varmeste hilsener og tegner mig Deres hjertelig hengivne Henrik Ibsen. Justizrath Hegel Kbhvn Ist Geldsendung abgeschickt? Wenn nicht erbitte telegraphische Anweisung tausend Kronen abreise Mittwoch Ibsen München, den 1. November 1880. Højstærede herre! Tillad mig herved at bringe Dem min hjerteligste tak for det tilsendte særdeles smagfuldt udstyrede exemplar af Deres oversættelse af «Peer Gynt». Så vidt jeg har kunnet se er originalen i det hele og store taget gengivet med al ønskelig nøjagtighed. Det skulde være mig en stor glæde om bogen fandt en god modtagelse i Tyskland og jeg er meget spændt på at erfare noget i så henseende. Imorgen afrejser jeg med min familje herfra til Rom, hvor vi agter at tilbringe vinteren. De mange forberedelser til rejsen tillader mig ikke idag at skrive udførligere; men ved lejlighed skal jeg forklare, hvad jeg har ment med «Kong Apis», samt andet, som De måske kunde ønske oplysning om. Min adresse i Rom er: Consolato di Svezia & di Norvegia. Med gentagen oprigtigst tak for al udvist venlighed og interesse tegner jeg mig Deres hjertelig hengivne og forbundne Henrik Ibsen. Rom, den 12. November 1880. Kære herr justitsråd Hegel! I går lykkedes det mig endelig at blive fri for hotellivet og kunne flytte ind i vor egen bolig, som er meget smuk og rummelig, men desværre også temmelig dyr; men heldigvis er logis også omtrent den eneste fornødenhedsgenstand, som kan siges at være dyr hersteds. Med forbindtligst tak erkender jeg modtagelsen af den i Deres venlige brev af 29. Oktober indesluttede pengesendelse. Det var mig særdeles behageligt ved samme lejlighed at erfare at min status stod bedre, end jeg havde ventet. Opbruddet fra München, rejsen hertil og andet mere har slugt en hel del penge så at jeg meget snart vil være blottet. Jeg nødes derfor at bede Dem om godhedsfuldt at ville for 1600 kroner sende mig en anvisning på huset Schmitt, Nast & comp: eller et andet lignende papir, som jeg hersteds fordelagtigt kan afsætte. Sigurd har hos det herværende universitets foresatte fundet en ganske anden velvilje og imødekommenhed end i Norge. De to år, hvori han har studeret jura, regnes han her tilgode således at han allerede om 1 & half;–2 år vil kunne tage sin examen. Indskrivningspengene, som han måtte betale, var temmelig betydelige, men så betales her til gengæld intet for forelæsningerne. I det hele antager jeg at når vi er kommet over de første mangeartede udgifter, vil vi kunne leve ligeså billigt som i München og derhos en hel del behageligere. Jeg går nu og tumler med nye literære planer, som jeg vil håbe i løbet af nogle måneder modnes så vidt at jeg da kan begynde på det egentlige håndgribelige arbejde. Tænker De ikke på at udstrække Deres forestående rejse hid ned? Fra München kan man over Florents gøre rejsen til Rom i 31 timer, men med direkte billet, der har gyldighed i 30 dage, kan man også stige af, hvor man vil. Min herværende bolig er i via di Capo le Case No 75; men jeg tillader mig at bede Dem at adressere det forventede brev til: Consolato di Danimarca, da det derved muligens kommer mig hurtigere ihænde. Med de bedste hilsener fra os alle til Dem og Deres kære kreds tegner jeg mig Deres hjertelig hengivne og forbundne Henrik Ibsen. Rom, den 26. November 1880. Kære herr Edmund Gosse! Det var mig en stor glæde da jeg igår efter så lang tids forløb igen modtog nogle venlige linjer fra Dem. Med den største fornøjelse giver jeg mit samtykke til den omskrevne oversættelse og opførelse af «Et dukkehjem» på den engelske skueplads. Det vil i høj grad interessere mig at erfare, hvorledes dette stykke bliver modtaget i England. Jeg har nu atter, og dennegang for længere tid, taget bolig i Rom, hvor min søn skal tilendebringe sine juridiske studier. Nu for tiden går jeg og beskæftiger mig i tankerne med et nyt skuespil; forhåbentlig kommer jeg til at fuldføre det i løbet af sommeren. Jeg er, som brevskriver, desværre altfor forsømmelig ligeover for mine venner; men skulde De desuaget ved lejlighed ville glæde mig ved en eller anden meddelelse, så bedes brevet adresseret til Consolato di Svezia & di Norvegia. Med hjertelig hilsen Deres hengivne og forbundne Henrik Ibsen. Rom, den 21. December 1880. Kære herr justitsråd Hegel! Tillad mig herved at bede Dem modtage min bedste tak for al udvist velvilje i det nu snart forløbne år. Vi sender derhos Dem og Deres kære familjekreds vore varmeste ønsker om en glædelig juletid og om et godt og lykkeligt nytår. Benyttende anledningen til at erkende modtagelsen af den i Deres venlige brev af 16. November indesluttede veksel tegner jeg mig Deres hjertelig hengivne og forbundne Henrik Ibsen. Rom, den 3. Januar 1881. Til hs: Maj: kongen af Sverigs og Norges minister ved det italienske hof. Højvelbårne herr minister! I skrivelse af 20. December sidstleden har det kgl: gesandtskab meddelt mig, at Göteborgs Kgl: Vetenskaps ock Vitterhets Samhälle har indvalgt mig til sit medlem. Idet jeg takskyldigst erkender modtagelsen såvel af nævnte skrivelse som af det samtidigt tilsendte diplom vover jeg ærbødigst at anholde om gennem det kgl: gesandtskab at måtte for selskabets ordfører få udtale min dybt følte taknemmelighed for den store æresbevisning, der fra selskabets side er bleven mig tildelt. Med udmærket højagtelse ærbødigst og takskyldigst Dr: Henrik Ibsen. Rom, den 6. Januar 1881. Herr sorenskriver Daae. Ifølge Deres anmodning i skrivelse af 1. December f: år tilstilles Dem herved min søns afkald for den af ham i sin tid efter min hustrus afdøde tante arvede kapital tilligemed renter. Den forlangte præsteattest vil blive Dem tilsendt fra Kristiania, og bedes beløbet indbetalt til min kommissionær sammesteds, boghandler Nils Lund, der vil blive anmodet om at indsætte pengene i Kreditkassen eller Sparebanken. Med en forbindtligst tak fra min søn for Deres havte ulejlighed og med venligst hilsen Deres Dr: Henrik Ibsen. Rom, den 16. Januar 1881. Kære herr justitsråd Hegel! Tillad mig herved at bringe Dem vor varmeste tak såvel for Deres venlige hilsener til jul og nytår som for den interessante bogsending, hvormed De har glædet os og bidraget til ligesom at bringe os hjemmet nærmere under juletiden. Jacobsens bog er et fint digterværk i enhver henseende, ja, jeg tør sige, den hører til det allerypperste, samtiden på det område har frembragt. Når De engang skriver ham til, beder jeg Dem bringe ham min hjerteligste lykønskning. Også Drachmann bedes venligst hilset. Hvad hans «Peder Tordenskjold» angår, så synes jeg, mellem os sagt, at den ikke står i højde med mangt og meget af de prægtige ting, han før har skrevet. Dette digt har åbenbarlig ikke været fuldbåret i hans fantasi før han bragte det på papiret. Vi tilbringer iår en meget behagelig og selskabelig vinter hersteds. Den skandinaviske kreds tæller en mængde elskværdige mennesker og familjer, som alle mere eller mindre nært har sluttet sig sammen, hvilket ikke altid tidligere har været eller kunde være tilfældet. Den nye danske gesandt, Hegermann-Lindenkrone, er allerede meget populær blandt nordboerne. Desværre kan ikke det samme siges om den svensk-norske minister; men så har vi til gengæld i vor fælles skandinaviske konsul en mand, som ypperligt forstår at holde kredsen samlet og som fører et meget gæstfrit hus. Professor Heegaard er hernede; det gjorde mig ondt at se ham så stærkt medtagen, som han var ved ankomsten; nu lader det imidlertid til at gå noget bedre med ham; men han må fremdeles leve meget stille og tilbagetrukken. Sluttelig nødes jeg til at anmode Dem om at måtte erholde tilsendt, hvad jeg har at disponere over af rentepenge, samt hvad der muligens fra det kgl: theater eller af direktør Rasmussen måtte være indbetalt. Jeg tillader mig dennegang at bede om en veksel på Paris eller Berlin, da veksler, lydende på Italien nu er belagte med en stempelskat, som vel ikke er høj, men som det volder en hel del omsvøb og vidtløftighed at få erlagt. Med vore bedste hilsener både til Dem selv og til Deres kære familje tegner jeg mig Deres hjertelig hengivne Henrik Ibsen. Rom, den 24. Januar 1881. Herr boghandler Lund! Tillad mig herved at anmode Dem om godhedsfuldt at ville sende mig en veksel på Paris eller Berlin for det beløb, jeg måtte have disponibelt hos Dem. Derhos er jeg så fri at bede Dem lade begære hos sognepræsten ved Trefoldighedskirken en attest for min søns fødselsdatum og år. Til lettelse oplyses at han er født 23. December 1859. Denne attest bedes sendt til sorenskriver L. Daae, gården Solnør i Ørskaug per Ålesund. Fra herr Daae vil da blive Dem tilstillet et min søn tilhørende arvebeløb på omtrent 430 kroner, hvilket beløb De måske vil have den godhed at indsætte på navnet stud: jur: Sigurd Ibsen enten i sparebanken eller i kreditkassen, og siden at lade renterne hvert år eller halvår lægge til kapitalen, i hvilket øjemed jeg beder Dem beholde indskudsbogen i forvaring. På «Dagbladet» har jeg hernedefra tegnet fornyet abonnement fra 1. Januar og beder jeg Dem derfor at ville betale regningerne for bladet når sådanne præsenteres. Vi har hernede det prægtigste vejr man kan ønske sig; inde sidder vi for åbne vinduer og ude kan vi i regelen gå uden overtøj. Der opholder sig her en mængde skandinaver i vinter og deriblandt en hel del norske. For større sikkerheds skyld bedes Deres breve til mig adresserede til: Consolato di Svezia & Norvegia. Med mange hilsener og gode nytårsønsker tegner jeg mig Deres særdeles forbundne Henrik Ibsen. Rom, den 4. Marts 1881. Kære herr justitsråd Hegel! Det var mig en højst glædelig og velkommen meddelelse jeg igår modtog fra Dem angående de nye oplag af «Brand» og «Peer Gynt». For de tilbudte betingelser takker jeg forbindtligst. Jeg ønsker ikke at rette eller tilføje noget i bøgerne, som altså kan trykkes uforandret. Disse linjer vil jeg ikke undlade i al hast straks at sende Dem for det mulige tilfælde at De skulde ønske at sætte arbejdet i gang allerede forinden den 15. Marts. Derhos benytter jeg anledningen til at takke for og erkende modtagelsen af den i Deres venlige brev af 24. Januar indesluttede veksel. Ligeledes beder jeg Dem modtage min bedste tak for det tilsendte exemplar af Hostrups «Eva» samt for hvad De ellers har sendt mig af forskellige aviser. «Eva» forekommer mig at være et særdeles tiltalende arbejde, og det må højlig beklages at Hostrup så længe har ladet sin dramatiske produktion hvile. Alex: Kielland synes jeg derimod er altfor produktiv når han allerede nu igen møder frem med en ny roman; det bliver altså hans tredje bog i løbet af knapt et år. Her er nu karnevalet forbi og de fleste rejsende forlader byen, som derfor har antaget sit vanlige præg af ro og alvor. Vejret har hele tiden været det herligste man kan tænke sig og luften så mild at de maskerede har kunnet spadsere om på gaderne i let tricot selv ved nattetid. Karnevalet har overhovedet været glimrende. Blandt dem, der på Corso tildrog sig opmærksomhed var også en vogn med 6–8 særdeles smukke danske damer i orientalske dragter. Prof: Dietrichson er, som De kanske ved, kommen tilbage fra sin østerlandske rejse og bor nu her med sin familje. Med Heegaard går det fremdeles fremad, men han behøver endnu stilhed omkring sig og tåler ikke at være i selskab, hvor der er mange mennesker tilstede. Vi selv befinder os særdeles vel i enhver henseende. Med vore bedste hilsener til Dem og Deres kære familje tegner jeg mig Deres hjertelig hengivne Henrik Ibsen. Rom, den 9. Marts 1881. Kære svoger! Jeg ved ikke hvad Du tænker om mig, som så længe har udsat med at besvare din venskabelige skrivelse af 22. 12. f. år; men det falder mig altid svært at få en brevveksling igang igen når den engang er gået istå, og vor blev jo så omtrent afbrudt dengang Du forlod Kristiania. Jeg beder Dig imidlertid være forvisset om at vi under hele denne min lange taushed har bevaret Dig i venskabelig erindring, ligesom jeg er overbevist om det samme fra din side. Derhos må jeg bede Dig undskylde en forsømmelse, som jeg først for ganske nylig er bleven opmærksom på. Jeg erfarer nemlig at jeg i sin tid har forglemt at bede Gyldendalske boghandel sende Dig et exemplar af «Et dukkehjem» og jeg beklager så meget mere denne forglemmelse, som den indtraf i min lange taushedsperiode og derfor let kunde mistydes; men det håber jeg dog den ikke har gjort. Nu er det vel for sent at sende Dig bogen; men sligt skal visselig ikke indtræffe oftere. Susanna og Sigurd beklager meget at de ikke traf Dig i Kristiania i afvigte sommer; men de havde ingen anelse om at Du vilde komme derind, ellers havde de naturligvis forandret sin rejseplan. At Sigurd ikke kunde få studere deroppe uden først at gå 1–1 & half; år deroppe for at høre forelæsningerne til andenexamen og så lade sig examinere påny er ret betegnende for vore forholde. Alle udenlandske universiteter står ham åbne uden nogen sådanne vilkår. Her er han bleven modtagen med den største forekommenhed; man har regnet ham til gode det år, han har studeret jus i München og tilladt ham at gå op til første afdeling af juridisk examen allerede nu i Juni; anden og sidste afdeling tager han et år senere og er dermed berettiget til at søge sig ind i italiensk statstjeneste. Det er nemlig hans agt at lade sig naturalisere her. Han taler og skriver fransk, tysk og italiensk som sit modersmål og har mange kundskaber i de politiske og statsøkonomiske fag, og han håber derfor trøstig at han nok skal kunne bryde sig en bane uden at behøve at ty til Norge. Men spørgsmålet er om ikke også jeg derved vil se mig foranlediget til at expatriere mig. Det vilde frembyde mange fordele for mig at blive italiensk eller tysk borger, og da nu kirkedepartementet har fordrevet min søn, så ved jeg heller ikke hvad jeg mere har at gøre deroppe. Overhovedet befinder vi os særdeles vel her i Rom; vejret har hele vinteren igennem været prægtigt og temperaturen næsten sommerlig. Rom er også et forholdsvis billigt levested når undtages huslejen, som er steget betydeligt i de senere år. Men tillad mig nu at bringe Dig vore hjerteligste lykønskninger i anledning af din nye udnævnelse. Du kommer altså nu til at vende tilbage til Kristiania igen, og det vil unægtelig medføre mange fordele og behageligheder for Dig skønt forholdene dersteds, som overalt i Norge, visstnok i enhver henseende lader adskilligt tilbage at ønske. Og idet forbindelsen mellem os atter er kommet igang vil jeg udtale håbet om og bestræbe mig for at den ikke igen skal blive afbrudt. Axels tidlige død har gjort os meget ondt; men den kom os ikke uventet. Han var stærkt angreben allerede ifjor da han besøgte os i München. Med vore bedste hilsener til din hustru og til Dig selv tegner jeg mig Din hengivne svoger Henrik Ibsen. P. s. Vedlagte seddel bedes tilstillet pastor Ording. Højstærede frøken! Jeg hører at De ønsker en autograf fra min hånd og griber med glæde denne anledning til at sende Dem en hilsning og mine bedste ønsker om en behagelig rejse. Deres forbundne Henrik Ibsen. Rom, 10.3.81. Rom, den 22. Marts 1881. Kære herr justitsråd Hegel! Tag mig ikke ilde op at jeg herved nødes til at bede Dem vise mig den store venskabstjeneste forskudsvis at forstrække mig med det eventuelle honorar for det nye oplag af «Brand» i veksel på Paris. Forskellige sammenstødende omstændigheder har bidraget til at gøre opholdet hernede temmelig kostbart for os i vinter; men nu er heldigvis sæsonen tilende og derved reduceres jo udgifterne betydeligt. Jeg vil betro Dem som en hemmelighed at jeg skriver på en ny bog, som vil blive færdig udover sommeren. Den kommer antagelig til at udgøre omtrent 20 trykte ark; dette arbejde interesserer mig meget, og jeg føler mig forvisset om at bogen også vil blive modtagen med interesse af almenheden. Om indholdet vil jeg imidlertid ikke for øjeblikket nærmere udtale mig; senere skal jeg måske komme tilbage dertil. Vi har fremdeles det herligste sommervejr med udsprungne træer, grønne marker og blomster i millionvis. Hjemme i vore lande er der endnu fuld vinter, efter hvad jeg hører; men nu vil vel kuldens magt snart være brudt, og da plejer det jo gå hurtigt fremad deroppe. Den skandinaviske koloni hersteds er nu, som sædvanligt på denne årstid, sågodtsom opløst; jeg ved derfor ikke idag videre af interesse at fortælle, men indskrænker mig til at sende Dem og Deres kære kreds vore bedste hilsener. Deres hjertelig hengivne Henrik Ibsen. Rom – Via Capo le Case 75 – den 27. Marts 1881. Herr statsrevisor Berner! Uagtet jeg desværre ikke har æren af Deres personlige bekendtskab, vover jeg dog i Bjørnstjerne Bjørnsons og eget navn at henvende mig til Dem i et anliggende, som ialfald for mit, og formentlig også for Bjørnsons vedkommende er af særdeles stor betydning. Det er en henvendelse til det nu forsamlede storthing, hvorom her handles; og ved i en ikke kort årrække at følge Deres journalistiske virksomhed har jeg fåt et bestemt indtryk af at De mere end de fleste måtte formodes at være på engang både villig og skikket til at antage Dem den sag, som jeg herved ærbødigst skal tillade mig i al korthed at fremstille. Da i sin tid storthinget bevilgede først Bjørnson og senere mig et årligt statsbidrag af 400 spdlr:, blev denne bevilgning af almenheden opfattet som en offentlig anerkendelse af og belønning for vor digteriske virksomhed, og som sådan blev den også af os med taknemmelighed modtagen. Begreberne om den literære ejendomsret var i vore lande dengang, ligesom tildels endnu, kun højst ufuldstændigt udviklede. Hverken regering eller storthing havde sørget for at sikre de norske forfattere – og navnlig dramatikerne – mod vilkårlige indgreb af hvilkensomhelst udenforstående. Med andre ord, lovgivningen tillod ikke os, i lighed med andre statsborgere, selv at nyde frugterne af vort eget arbejde. Ved Kristiania theater betaltes i regelen for vore skuespil et lidet honorar engang for alle. For «Hærmændene på Helgeland» erholdt jeg således treti spdlr: med tilkendegivende om, at hvis jeg ikke vilde lade mig nøje med dette beløb, så agtede man at spille stykket uden at betale nogetsomhelst honorar, da man dertil havde fuld lovlig adgang. De øvrige theatre i Norge, samt de omrejsende skuespillerselskaber dersteds, betalte naturligvis intet. Det samme var selvfølgelig tilfældet i hele Sverig og i Danmark for de mindre theatres vedkommende. Ja, selv det kongelige theater i Stockholm har engang, som De formentlig vil erindre, opført et af Bjørnsons skuespil uden derfor at erlægge en eneste skilling, skønt forfatteren derpå gjorde energisk fordring. Senere har man rigtignok, muligens foranlediget ved den opsigt, denne sag vakte, såvel ved det kgl: theater i Stockholm som ved det danske, affundet sig med os ved at betale et beløb efter forgodtbefindende, en fremgangsmåde, som vi endog med tak måtte finde os i, såsom hverken regering eller storthing havde varetaget vore interesser gennem literære konventioner med Sverig og Danmark. Således er sågodtsom den hele række af Bjørnsons og mine dramatiske arbejder tagen os ud af hænderne, et efter et, uden at vi har kunnet nyde de pekuniære frugter, som uvægrelig tilfalder forfatterne i andre lande. Hvor stort det os overgåede tab er, har jeg først fåt et overblik over nu, da endelig konventioner om den literære ejendomsret er bleven afsluttede med Sverig og Danmark. Men for Bjørnson og mig kommer disse konventioner for sent, eftersom man under den tidligere lovløse tilstand enten ligefrem har frataget os eller ialfald for småsummer har tilhandlet sig næsten alt, hvad vi på det dramatiske område har frembragt. Dog, dette er endnu ikke alt; ja, det er igrunden den for os mindst følelige del af sagen, jeg ovenfor har berørt. Langt hårdere er vi bleven rammet derved at Norge ikke har afsluttet nogen literær konvention med Tyskland eller overhovedet med nogetsomhelst andet land udenfor det skandinaviske norden. Det vil være Dem bekendt at de fleste af Bjørnsons og mine bøger er oversatte i Tyskland og at mange af vore skuespil dersteds opføres på theatrene. Men hvis man deraf hjemme uddrager den slutning, at denne velvillige modtagelse medfører nogen betydelig eller endog blot nævneværdig pekuniær fordel for os, så tager man desværre grundigt fejl. Det er oversætterne eller disses forlæggere, der går af med fordelen, og vi norske dramatikere besidder ikke nogetsomhelst retsmiddel til at forhindre dette. Besørger vi selv på egen bekostning oversættelser af vore skuespil, så kan vi være temmelig sikre på, at inden kort tid kommer en eller flere billigere konkurrerende oversættelser og fortrænger vore egne. At Norge frivilligt skulde gøre noget skridt til at få istandbragt en almindelig international konvention angående den literære ejendomsret, eller, rettere sagt, for at tiltræde den konvention, som allerede består mellem de fleste andre europæiske stater, er naturligvis ikke tænkeligt. Ja, som god Normand kan jeg af hensyn til mit land ikke engang ønske sådant; thi det er jo indlysende, at en sådan konvention hos os i høj grad vilde fordyre enhver udenlandsk bog, videnskabelig eller digtning, som man måtte ønske gennem oversættelse at gøre tilgængelig for vor almenhed. Men dette vilde jo være det samme som for vort folks vedkommende at tilstoppe en stor del af de oplysningskilder, som nu gratis tilflyder Norge. Gratis? Ja, gratis for staten, men ikke for Bjørnson og mig. Thi os to er det, som nu i en række af år og fremdeles betaler det væsentligste af skatten på vort lands import af udenlandske literære oplysningsmidler. Og denne skat andrager ikke til noget ringe beløb. Jeg tør med god samvittighed påstå at Bjørnson og jeg er de to forholdsvis højest beskattede mænd i Norge. Nu er det derfor min ærbødige forespørgsel til Dem, om De ikke skulde ville tage Dem af denne sag og henlede storthingets opmærksomhed på de forholde, jeg her i størst mulig korthed har påpeget. Det statsbidrag, Bjørnson og jeg hidtil har modtaget, modsvarer ikke på langt nær de tab, som vi på så mangfoldige måder har lidt og fremdeles lider både ude og hjemme. Skulde ikke storthinget finde det retfærdigt og billigt at bevilge os en rimelig erstatning herfor, ved fra nu af at forhøje vore digtergager? Det er jo en temmelig kurrant sag at statsborgere godtgøres de tab, som de af statshensyn har været underkastet. Og i Norge har forfatterne – navnlig de dramatiske – lidt længe. Det er ganske betegnende, at i vort land blev det madnyttige vildt beskyttet ved lov forinden digterne blev det. Ligeoverfor udlandet står vi endnu nærmest i skadedyrenes klasse. Enhver kan uhindret gøre jagt på os, og det bittreste er, at vi ovenikøbet selv må betale skudpengene. Jeg skylder at bemærke at Bjørnson ikke har meddelt mig nogen bemyndigelse til at skrive i hans navn. Afstanden har ikke tilladt mig at indhente en sådan bemyndigelse; men jeg er fuldt forvisset om at han i alt væsentligt vil være enig i, hvad jeg har tilladt mig at oplyse. For mig personlig har sagen netop nu så meget større vigtighed, som den hos os – og alene hos os – gældende universitetslovgivning har tvunget min søn til at expatriere sig, og derved gjort det nødvendigt for mig idetmindste at forlænge mit ophold i udlandet på ubestemt tid. Noget forslag angående størrelsen af den attråede gageforhøjelse skal jeg ikke fordriste mig til at fremsætte. Jeg skal kun ærbødigst tillade mig at bringe i erindring at da Nordenskjöld og Palander havde fundet nordostpassagen, så bevilgede den svenske rigsdag hver af dem 4000 kroner årligt. Jeg tillader mig at tænke mig muligheden af at Bjørnson og jeg på vore digterfærder kan have fundet adskillige både nordost- og nordvestpassager, som af nordiske folk i fremtiden turde blive ligeså befærdede, som den, Palander og Nordenskjöld har åbnet. Idet jeg beder Dem benytte dette brev på hvilkensomhelst måde, De måtte finde tjenlig til øjemedets opnåelse, anbefaler jeg anliggendet gentagende og indstændigt til Deres, og gennem Dem til storthingets velvilje og tegner mig med højagtelse Deres ærbødige Henrik Ibsen. Rom, den 5. April 1881. Herr boghandler Lund! Herved tillader jeg mig at erkende modtagelsen af Deres ærede skrivelse af 1. Februar med deri fremsendte årsopgør og veksel. Jeg finder det naturligvis ganske i sin orden at De beregner Dem et tillægshonorar for forrige år, og beder Dem, når dette honorar, samt hvad De forøvrigt har udlagt for mig, er fradraget, at sende mig, hvad jeg har indestående hos Dem i anvisning på Paris. Det min søn tilhørende beløb er nu forhåbentlig tilstillet Dem og indsat i en bank. Det lader til at indlånsrenten for tiden er temmelig lav i Norge; men derved er jo intet at gøre. Hernede har vi nu fuld sommer, hvilket vi da egentlig har havt den hele vinter igennem. Modsætningen mellem her og hjemme er altså meget betydelig; men nu er vel også snart det værste overstået deroppe. Her i Rom blir vi til slutningen af Juni, til hvilken tid min søn vil have taget den første afdeling af sin juridiske examen. Derefter er det vor agt at tage til Sorrento, syd for Neapel, og vender så i begyndelsen af November tilbage til Rom. I håb om at De trods den strenge vinter befinder Dem rask og vel tegner jeg mig med de bedste hilsener Deres venskabeligst forbundne Henrik Ibsen. 1. påskedag. Kære herr Ross! Det vilde være min hustru og mig særdeles kært om De og herr Eilif Peterssen vilde spise til aften hos os imorgen, mandag kl 7 & half;. Der kommer ellers kun en tilrejsende landsmand. Alt i tarvelighed. Venskabeligst Henrik Ibsen Rom, den 21. April 1881. Kære herr justitsråd Hegel! Tillad mig at aflægge Dem min forbindtligste tak for meddelelsen angående mine svenske 5 & percnt; statsobligationer. Jeg vidste jo nok at en indløsning var i vente, men jeg troede ikke at tiden var så nær forestående. Efter nærmere overvejelse har jeg bestemt mig for norske 4 & half; & percnt; hypothekbank-obligationer, der for tiden ses at stå i 101–102, og tillader jeg mig derfor at bede om at sådanne må blive indkøbt. Russiske jernbaneobligationer tror jeg det under de nuværende forholde ikke er rådeligt at befatte sig med; den forholdsvis lave kurs, hvori disse papirer står, er jo unægtelig fristende, men den tyder vel også hen på at obligationerne ikke nyder fuld tillid i børsverdenen. John Paulsens nye fortælling er mig aldeles ubekendt; men jeg finder det meget rimeligt at De ikke vil forlægge den. Paulsen er desværre mere og mere henfalden til den uvane at arbejde forhastet og skødesløst; ingen ordentlig lagt plan, ingen grundigt og livagtigt gennemførte karakterer. Men jeg er bleven ked af at advare ham imod den vej, han er kommen ind på, da jeg ser at det ikke frugter og han desuden behager at tage det ilde op. Han har en umanerlig stor selvtillid. Det gjorde mig meget ondt at erfare Kr: Elsters død; han var en fin og højt begavet natur. – Med forbindtligst tak for den i Deres venlige brev af 27. f. m. fremsendte veksel og med vore bedste hilsener til Dem og Deres tegner jeg mig Deres hjertelig hengivne Henrik Ibsen. Rom, den 27. April 1881. Herr boghandler Lund! Med forbindtligst tak erkendes herved modtagelsen af den i Deres ærede skrivelse af 12. April indesluttede veksel. Det var mig særdeles kært at erfare at mine aktier i dampskibet «Dronningen» nu endelig har begyndt at give udbytte. Af aviserne ser jeg at sporvejsselskabet vil give 3 & percnt; for det forløbne år. Da De i Deres brev ikke omtaler mine aktier i Bergens kreditbank, må jeg antage at denne anstalt endnu ikke har afsluttet sit opgør for 1880. Jeg håber imidlertid at dette snart vil ske samt at sporvejs-direktionen i den nærmeste fremtid anviser dividenden til udbetaling, og tillader mig at anmode Dem om, så snart begge disse to indtægtsbeløb er komne Dem ihænde, at ville sende mig samme på vanlig måde; jeg har nemlig af forskellige grunde en hel del udgifter i denne tid. Af nyheder herfra ved jeg intet, som skulde kunne interessere Dem. Vejret har i de sidste dage været forholdsvis køligt, dog ikke køligere, end at jeg skriver dette for åbne vinduer. Der hersker megen sygdom, navnlig feber, blandt de herværende fremmede; også flere skandinaver er angrebne og vi har havt et dødsfald. I vort hus står alt vel til. Med de bedste hilsener tegner jeg mig Deres særdeles forbundne Henrik Ibsen. Mandag eftermiddag. Kære herr Ross! Imorgen aften kommer i anledning af dagen nogle af landsmændene op til os for at drikke et glas vin og røge en cigar. Det vilde være os kært at se Dem i kredsen. Deres Henrik Ibsen. Rom, den 18. Juni 1881. Kære herr justitsråd Hegel! Da jeg idag nødsages til at tilskrive Dem om penge, så vil jeg benytte anledningen til at meddele at der er sket en forandring i mine literære planer for sommeren. Det arbejde, jeg tidligere har skrevet om, er foreløbig lagt tilside og en af de første dage i denne måned begyndte jeg at tage fat på et skuespilstof, som længe har beskæftiget mine tanker og som nu trængte så stærkt ind på mig at jeg umuligt længere kunde lade det ligge. Jeg håber at jeg vil kunne sende Dem manuskriptet inden midten af Oktober. Stykkets titel skal jeg senere meddele; idag vil jeg kun bemærke at jeg betegner det som «et familjedrama i tre akter». At dette stykke ikke har nogetsomhelst med «Et dukkehjem» at gøre er vel overflødigt at tilføje. Og så var det angående penge. Vi rejser herfra til Sorrento så snart Sigurd er færdig med sin examen, hvilket sker i slutningen af denne måned. Vi blir dernede til begyndelsen af November, og jeg vilde gerne ved afrejsen være forsynet med tilstrækkelige penge for hele opholdet. Min bøn til Dem er derfor at De for et beløb af 3000 kroner vil forskaffe mig en veksel på Paris. Honoraret for det nye oplag af «Peer Gynt» er jo rigtignok ikke forfaldent endnu og jeg ved ikke om herr Rasmussen har indbetalt de resterende 200 kroner; jeg kommer således midlertidig i en temmelig stor gæld til Dem; men i henhold til tidligere venlige tilbud håber jeg at De godhedsfuldt imødekommer mig. De er naturligvis vidende om den sørgelige begivenhed under professor Heegaards ophold i Florents. Jeg beklager ham meget. Med mange hilsener til Deres kære familje tegner jeg mig Deres hjertelig hengivne Henrik Ibsen. P. s. Jeg beder at meddelelsen om mit nye skuespil indtil videre må blive bevaret som en hemmelighed. H. I. Rom, den 27. Juni 1881. Jeg rejser imorgen til Sorrento; men min brevadresse blir uforandret. De anmodes om ikke at sende nogen remisse forinden jeg derom tilskriver Dem. Forbindtligst Henrik Ibsen. Hr. Statsrevisor Berner! Fra en Landsmand, som for Tiden opholder sig andetsteds i Italien, modtog jeg igaar en Billet, der blandt andet indeholder et Uddrag af en Skrivelse, som min rejsende Landsmand har erholdt fra en Korrespondent i Kristiania. Uddraget lød saaledes: «Det er sandt, ved De, hvad her fortælles om Ibsen? Jo, han skal have tilskrevet Berner og erklæret, at han efter i længere Tid at have fulgt den politiske Strid og Bladenes Polemik er fuldstændig gaaet over til Venstrepartiet, men samtidigt udtalt det Haab, at Berner vilde virke for en Forhøjelse af Digtergagerne, der var altfor knappe. Det hele er efter min Overbevisning en ondskabsfuld Bagvaskelse, men jeg har dog ikke villet undlade at berette Dem dette Rygte, der optræder med stor Dristighed og nok kunde fortjene at blive bragt ud af Verden.» Jeg indlader mig i Regelen ikke paa at gjendrive Rygter angaaende min Person eller mine Anliggender; men i dette Tilfælde har dog Rygtet paa sin Vandring faaet en, selv for Kristiania-Rygter, ualmindelig gemen Form. Tillad mig derfor, at bede Dem om en Tjeneste. Vær af den Godhed at foranledige mit Brev til Dem i sin Helhed aftrykt i Dagbladet, som forhaabentlig indrømmer den fornødne Plads dertil. Sorrento den 14de Juli 1881. Deres ærbødigst forbundne Henrik Ibsen. Sorrento, 6. 8. 81. Kære herr konsul! Det var mig en sand glæde at modtage Deres brev. Her i hotellet står værelser i overflødighed ledige da fremmedbesøget er usædvanlig ringe iår. Værten selv er bortrejst idag, men jeg har foreløbig talt med hans søn. Fremmede konsuler er, som De ved, meget velkomne gæster i hotellerne. Dette foreløbig. Imorgen, når jeg har fået nærmere oplysninger, skriver jeg Dem udførligere til. Tænk ikke på noget andet hotel; De vil intetsteds finde Dem så tilfreds som her. Deres Henrik Ibsen. Sorrento, den 17. August 1881. Højstærede herre! Det har gjort mig særdeles ondt, af Deres sidste ærede skrivelse at erfare at De har følt Dem ubehageligt berørt ved et punkt i mit brev til statsrevisor Berner i Kristiania. Dersom jeg havde kunnet ane at mine udtryk skulde blive således misforstået af Dem, da vilde jeg visselig have valgt mine ord anderledes. I mit brev er der for mit vedkommende kun tale om theaterhonorarer og når jeg nævner forlæggere, så tænkte jeg derved på forlæggerne af de forskellige udgaver af Bjørnsons fortællinger. Men «Peer Gynt» er jo slet ikke beregnet på at opføres, og De vil visst erindre at jeg selv nærede store betænkeligheder ved dette arbejdes udgivelse i Tyskland. Aldrig kunde det falde mig ind at De eller Deres forlægger skulde have havt nogen fordel af den bog, og når De alligevel har ladet den trykke, så må De ikke tvivle på at jeg af hjertet føler mig Dem forbunden og takskyldig derfor. Det samme gælder om den bebudede oversættelse af «Brand». Heller ikke denne digtning er beregnet for theatret, og når De, til trods for de tre allerede existerende tyske oversættelser, vover at foranstalte en fjerde sådan, så kan jeg heri fra Deres side kun se en for mig højst smigrende interesse for min produktion. Jeg er overbevist om at det omhandlede punkt i mit brev ikke af nogensomhelst læser i Norge er bleven misforstået; men for yderligere sikkerheds skyld skal jeg, når jeg om nogen tid nærmere skriver offentligt om disse sager, udtrykkelig gøre en reservation, som De forhåbentlig vil finde tilfredsstillende. Jeg er meget spændt på at få gøre mig bekendt med Deres oversættelse af «Brand» samt at erfare, hvilken modtagelse den finder i Tyskland. Skulde De i sin tid med nogle ord ville beære og glæde mig, så er min herværende adresse indtil udgangen af Oktober måned Hotel Tramontano; senere vender jeg tilbage til Rom. Denne sommer beskæftiger jeg mig med at skrive et nyt skuespil, der vil udkomme til høsten og som jeg da skal tage mig den frihed at sende Dem. Jeg beder Dem hjerteligt at Deres foreløbige misstemning ikke må foranledige nogen forandring i den store velvilje, hvormed De hidtil har omfattet min literære virksomhed og tegner mig med højagtelse Deres oprigtigt hengivne og forbundne Henrik Ibsen. sommer, deri doctorgraden iberegnet, så at han altså nu må arbejde temmelig anstrængt. Min hustru lider mere end vi af varmen og især af scirroccoen, men hun holder sig dog oppe ved hjælp af daglige søbade. Jeg tror ikke De vilde have holdt ud sommeren over hernede. At spadsere er her næsten ikke at tænke på; man må forholde sig så stillesiddende som muligt. – Jeg forstår meget godt Deres misstemning over de mange literære vanskeligheder, som også De har at kæmpe med. Men dersom De tror at det går så ganske let for alle andre, så føler jeg mig overbevist om at De tager fejl. Ligeledes kunde det nok hænde at den «kolde egennytte», som De mener at have sporet på diverse steder, snarere har været en fuldt berettiget erkendelse af nødvendigheden af at leve af den gerning, som vi lever for. De fleste af os er ikke så heldigt stillede at vi kan se bort fra slige hensyn. Den gemene kolde egennytte findes efter min Men jeg føler mig fuldt forvisset om at De, trods alle vanskeligheder nok en dag i fuld livskraft og styrke vil opleve den sejr, som Deres geniale udholdende kamp i så fuldt mål berettiger Dem til. Hvad De af idéer og syner har sat ind i verden egner sig ikke blot og bart til at friste et goldt eftertidigt literaturliv. Den levende virkelighed vil bemægtige sig det og bygge videre derpå. Men at dette må ske snart – snart – det ønsker rigtignok også jeg af ganske hjerte. Ja, kære fru Collett, tag nu for dennegang tiltakke med disse linjer fra mig. Min hustru skriver Dem til en af de allernærmeste Dage. Og vær så forsikret om at jeg med al oprigtig varme og med fuld forståelse omfatter Dem og Deres livsgerning. Lad ingen få Dem til at tvivle herpå – ikke engang mig selv, om jeg nogen gang skulde have givet en tilsyneladende anledning dertil. – Vi håber snart at modtage gode tidender om Deres tilstand og sender Dem vore bedste hilsener Deres hengivne Henrik Ibsen. Hotel Tramontano, den 6. September 1881. Højstærede herr generalkonsul! Det vilde være min hustru og mig særdeles kært at se Dem, Deres frue og frøken datter til middag hos os iovermorgen, Torsdagen den 8. September kl: 7. I håb om at vi tør gøre regning på Deres nærværelse tegner jeg mig Deres ærbødigst forbundne Henrik Ibsen. At besvare de forelagte spørgsmål tør jeg ikke indlade mig på men skriver gerne disse linjer til venlig erindring. Sorrento, den 22. September 1881 Henrik Ibsen. Hotel Tramontano, Sorrento, den 30. September 1881. Kære herr justitsråd Hegel! Jeg benytter et ledigt øjeblik til i al korthed at meddele Dem at jeg den 23. dennes fuldførte konceptet til mit nye stykke samt at jeg den 25. påbegyndte renskriften. Stykket heder Gengangere, et familjedrama i 3 akter. Er det mig muligt, skal De få det hele inden udgangen af Oktober; ialfald sender jeg Dem akt for akt. – Vi befinder os alle særdeles vel og blir her hele næste måned tilende. Skulde De i den tid have noget at meddele mig, så kan brevet gerne gå direkte hid under ovenstående adresse og ikke gennem konsulatet i Rom. Med mange hilsener i al hast, Deres hjertelig hengivne Henrik Ibsen. P. S. Jeg husker ikke om jeg har fortalt Dem at Sigurd i slutningen af Juni med udmærkelse tog den første halvdel af sin juridiske examen ved universitetet i Rom. H. I. Til directionen for banca napoletana i Neapel: Gennem telegram fra Berlin af 10. dennes har jeg modtaget følgende meddelelse: Banca Napoletana di Napoli paghera oggi 850 Lire. (sign) Lange. I forudsætning af at directionen har modtaget den fornødne meddelelse i denne anledning og da omstændighederne ikke tillader mig at indfinde mig i Neapel for at hæve beløbet tillader jeg mig at anmode om at dette må blive mig sendt i postanvisning hid til Sorrento under adresse Hotel Tramontano. Hotel Tramontano, Sorrento, den 16. Oktober 1881. Kære herr justitsråd Hegel! Jeg håber at De har modtaget mine få hastværkslinjer af 30. September, hvori jeg meldte Dem at jeg havde fuldført mit nye skuespil. Efter løfte sender jeg Dem herved den renskrevne første akt. Anden akt, som blir noget kortere, vil De modtage inden 14 dage og resten i begyndelsen af næste måned så at bogen forhåbentlig vil kunne komme i boghandelen en af de første dage af December, hvilket var det tidspunkt, på hvilket «Et dukkehjem» udkom. Da jeg intet har hørt fra Dem, håber jeg sagen ingen vanskeligheder frembyder. Jeg beder, at manuskriptet ikke må komme i nogensomhelst udenforståendes hænder, men har intet imod at stykkets udkomst bebudes og dets titel blir bekendt. Her blir vi til begyndelsen af næste måned. Alt vel. Mange hilsener til Dem selv og Deres kære familje fra Deres hjertelig hengivne Henrik Ibsen. Sorrento, den 17. Oktober 1881. Til direktionen for de kongl: theatre. Stockholm. Som svar på den kgl: direktions meget ærede skrivelse af 13. September, hvilken først for nogle få dage siden kom mig ihænde hersteds, tillader jeg mig at meddele at manuskriptet til mit nye skuespil benyttes til stykkets trykning og således ikke kan sendes til Stockholm. Et trykt exemplar vil imidlertid i løbet af November måned, og forinden skuespillet kommer i boghandelen, blive den kgl: direktion tilstillet gennem min forlægger i København, og vilde det da være mig særdeles kært at erfare at man finder stykket lempeligt for det kgl: dramatiske theater. Jeg bemærker i forbigående at stykket indeholder en hovedrolle for fru Hvasser. Med udmærket højagtelse ærbødigst Henrik Ibsen. Sorrento, den 4. November 1881. Kære herr justitsråd Hegel! Imorges afsendte jeg manuskriptet til 2den akt samt 1ste side af 3die. Denne sidste er meget kortere end de to andre. Hele bogen kommer neppe til at udgøre mere end 10 ark. Det resterende skal hurtigst muligt blive Dem sendt fra Rom, hvorhen vi rejser imorgen. For Deres godhedsfulde tilbud angående honorar og oplag er jeg Dem særdeles taknemmelig. Jeg håber at den sædvanlige omhyggelige korrektur også dennegang bliver mig til del. Her er det endnu så varmt og sommerligt, at man kan bade i havet. Vi befinder os alle vel. Med vore bedste hilsener til Dem alle tegner jeg mig Deres hjertelig hengivne og forbundne Henrik Ibsen. Monsieur Hegel Kbhvn Deuxieme acte envoyé vendredi troisieme en peu de jours Ibsen. Rom, den 12. November 1881. Kære ven! Undskyld at jeg først nu ser mig istand til at besvare dit brev. Et nyt dramatisk arbejde, som udkommer i begyndelsen af næste måned, har så ganske optaget min tid, at jeg foreløbig har måttet skyde al brevskrivning tilside. Det påtænkte tidsskrift vil visst blive modtaget med glæde af en stor del af vor almenhed, og kunde det lykkes at skaffe det indgang også i Sverig, så synes jeg dets beståen måtte være sikret for en længere tid. Men dertil udkræves, tror jeg, at redaktionen skaffer sig også svenske medarbejdere, og af subskriptionsindbydelsen kan jeg ikke se, hvorvidt det er meningen. Hvad mig angår så vil det være mig både en ære og en fornøjelse at nævnes som henhørende til eders kreds. Men jeg ved jo rigtignok ikke i øjeblikket, hvorledes jeg skal kunne indfri mit løfte om at levere bidrag. Digte skriver jeg ikke og afhandlinger ligger ikke for mig. Jeg har imidlertid i længere tid beskæftiget mig lidt med at skrive på en bog, som skal hede «Fra Skien til Rom», og som handler om mine oplevelser, omtrent i samme stil, som fortalen til anden udgave af «Catilina». Hvis du nu tror at et eller andet lidet afsnit af dette arbejde kunde passe for tidsskriftet, så skal jeg gerne i sin tid meddele noget deraf. Min tid er fremdeles meget knap så jeg idag må indskrænke mig til disse linjer. Med vore bedste hilsener til Dig og til Sars tegner jeg mig din hengivne Henrik Ibsen. Rom, den 22. November 1881. Nådigste Konge! I underdanighed vover jeg herved at frembære min inderligste taksigelse for det modtagne fotografibillede samt for de nådige linjer, der ledsagede samme. Hvert nyt tegn, som jeg modtager på Deres Majestæts gunst og bevågenhed, danner et lyspunkt i mit liv, nærer erkendelsen af den taknemmelighedsgæld, hvori jeg står til min Konge og liver mig til varme ønsker om held og lykke for hele det kongelige hus. Underdanigst Henrik Ibsen. Rom, den 23. November 1881. Kære herr justitsråd Hegel! Overensstemmende med Deres anmodning sender jeg Dem herved de billetter, der skal medfølge exemplarerne til de forskellige teaterdirektioner. En af dagene sender jeg lignende billetter til nogle få privatpersoner. Det er slemt at bogen skal udkomme så sent. Afsendelsen af anden akt blev vistnok noget forsinket; men så er derimod den tredje ganske kort, og jeg trode derfor at det hele alligevel vilde kunne være færdigt en af de første dage af December. Jeg erindrer at andet oplag af hele den store «Kejser og Galilæer» blev gjort færdigt i omtrent 14 dage. Men jeg ved jo at arbejdet naturligvis også dennegang fremmes med al mulig hurtighed, og mere kan jo ikke forlanges. I ethvert fald vil jo bogen overalt i Skandinavien være tilgængelig nogle dage før jul. Forbindtligst tak for det tilsendte exemplar af Molbechs nye stykke, som jeg endnu ikke har fået tid og ro til at læse. Foreløbig bedes han venligst hilset og takket når De træffer ham. Jeg går allerede nu og tumler med planen til et nyt fireakters lystspil, som jeg allerede før har havt i tankerne, men som jeg skød tilside for «Gengangere», der trængte for stærkt på og optog al min interesse. «Gengangere» vil rimeligvis i nogle kredse vække allarm; men det må så være. Gjorde den ikke det, så havde det ikke været nødvendigt at skrive den. Med mange hilsener til Dem selv og Deres kære familje tegner jeg mig Deres hjertelig hengivne Henrik Ibsen. Rom, i November 1881. Herr teaterdirektør August Rasmussen. København. Herved sender jeg Dem et exemplar af mit nye skuespil «Gengangere» med forespørgsel om hvorvidt De måtte ønske at antage samme til opførelse i de danske byer med undtagelse af København. Deres særdeles forbundne Henrik Ibsen. Rom, i November 1881. Til chefen for det kgl: teater i København. Herved oversender jeg et exemplar af mit nye skuespil «Gengangere» med forespørgsel om hvorvidt man måtte ønske at bringe samme til opførelse. Min herværende postadresse er: Consolato di Danimarca. Ærbødigst Henrik Ibsen. Rom, i November 1881. Til chefen for Kristiania teater! Herved oversender jeg et exemplar af mit nye skuespil «Gengangere» med forespørgsel om hvorvidt man måtte ønske at bringe samme til opførelse på det af Dem ledede teater. Min herværende postadresse er: Consolato di Svezia & Norvegia. Ærbødigst Henrik Ibsen. Rom, i November 1881. Til bestyrelsen for Teaterforeningen i Bergen. Herved oversender jeg et exemplar af mit nye skuespil «Gengangere» med forespørgsel om hvorvidt man måtte ønske at bringe samme til opførelse. Min herværende postadresse er som før: Consolato di Svezia & Norvegia. Ærbødigst Henrik Ibsen. Rom, i November 1881. Til chefen for de kgl: teatre i Stockholm. Herved oversender jeg et exemplar af mit nye skuespil «Gengangere» med forespørgsel om hvorvidt man måtte ønske at antage samme til opførelse. Ærbødigst Henrik Ibsen. P. s. Min herværende postadresse er: Consolato di Svezia & Norvegia. H. I. Rom, den 1. December 1881. Kære herr justitsråd Hegel! Jeg håber at mit brev med billetterne til de resp: teaterdirektioner er kommet Dem ihænde. Idag tillader jeg mig at anmode Dem om i mit navn at ville sende exemplarer til følgende: fru Thoresen i Vardø, assessor Johan Herman Thoresen i Kristiania, Jonas Lie, hvis adresse jeg ikke kender, samt til Molbech, Holger Drachmann og Rudolf Schmidt, samt til Georg og Edvard Brandes. Jeg vedlægger ikke billetter til nogen af disse, da sådant kun vilde besværliggøre forsendelsen af exemplarerne, og er det en selvfølge at disse ikke behøver at være indbundne. Ligeledes vilde jeg være Dem særdeles forbunden om De godhedsfuldt vilde tilstille mig mine den 30. Sept. og 11. December forfaldne rentepenge på vanlig måde gennem veksel på Paris. Vi har her indtil igår havt det dejligste høstvejr; nu regner det noget, men her er fremdeles så mildt at vi, selv om aftenen, kan sidde for åbne vinduer. Hertil er ankommet en mængde Skandinaver og flere er ivente, så vinteren tegner til at blive meget selskabelig, – mere, end jeg ønsker. Med de hjerteligste hilsener til Dem alle tegner jeg mig Deres stedse hengivne og forbundne Henrik Ibsen. Rom, den 18. December 1881. Herr Vilhelm Peters! Idet jeg bringer Dem min forbindtligste tak for de tilsendte smukke og interessante raderinger må jeg bede Dem undskylde at jeg først idag finder tid til at besvare Deres ærede brev. Jeg har for mit vedkommende intet imod udgivelsen af «Terje Vigen» med illustrationer, således, som af Dem omskrevet, og jeg skal ved henvendelse til min forlægger, herr justitsråd Hegel, sørge for at han ikke nægter sit samtykke. Tillad mig imidlertid et spørgsmål. Har De allerede bundet Dem til en norsk forlægger? Hvis dette ikke er tilfældet, skulde det da ikke i enhver henseende være fordelagtigt for Dem og for foretagendet, om De kunde få justitsråd Hegel til at overtage forlaget? De vilde visselig hos ham kunne gøre regning både på et større honorar og på en større udbredelse af værket. Under alle omstændigheder må jeg anmode om at min retskrivning nøje iagttages og at ingen trykfejl indløber. Idet jeg ønsker Dem alt muligt held med Deres forehavende tegner jeg mig Deres særdeles forbundne Henrik Ibsen. Rom, den 20. December 1881. Kære herr justitsråd Hegel! Tillad mig at aflægge Dem min forbindtligste tak såvel for den tilsendte veksel som for bøgerne. «Gengangere» er som sædvanligt særdeles smukt udstyret og indbindingen pragtfuld. Nogle små uvæsentlige trykfejl, som jeg har fundet, skal jeg ved lejlighed sende en fortegnelse over. På indlagte brev fra den norske maler V. Peters har jeg givet et foreløbigt svar. Jeg tror ikke at hans påtænkte illustrerte udgave af «Terje Vigen», der blir i stort folioformat, vil skade afsætningen af min digtsamling. Hans udgave vil væsentlig blive købt i Norge, og der er digtet kendt af sågodtsom alle mennesker da det findes optaget i læsebøgerne. Skulde De imidlertid finde det rigtigst at nedlægge forbud, beder jeg mig derom underrettet. Derhos er jeg så fri at anmode Dem om ved lejlighed at ville lade indkøbe for min regning 4 & half; & percnt; norske hypothekbankobligationer til et pålydende beløb af 6000 kroner. Jeg formoder at kursen er omtrent pari eller lidt over. Skulde dette papir ikke være at erholde i København, tager jeg gerne andre sikre og ligeså fordelagtige papirer. Med ønsket om en god og glædelig jul for Dem og Deres kære familjekreds tegner jeg mig Deres hjertelig hengivne og forbundne Henrik Ibsen. Rom, den 22. December 1881. Højstærede herre! Jeg skal ikke forsøge på at fremføre nogen undskyldning fordi jeg har ladet en så utilgivelig lang tid hengå uden at sende Dem min skyldige tak for Deres venlige skrivelse af 29. August samt for det samtidigt modtagne pragtfulde exemplar af Deres bog «Drei Sommer in Norwegen». Jeg vil kun anføre at det tilsendte traf mig i en meget travel tid, da jeg, nede i Sorrent, var beskæftiget med at skrive mit nye skuespil, som nu netop er udkommet. Deres værk over Norge har i højeste grad glædet og interesseret mig. Mange af de egne, De skildrer, har jeg selv besøgt, og jeg kan ikke noksom beundre den slående anskuelighed, hvormed De forstår at meddele, hvad De har set. Jeg tror rigtignok at De i mange henseender betragter befolkningen med velvilligere øjne, end den fortjener; men vi må jo netop derfor være Dem så meget mere taknemmelig for denne fortræffelige og med en så overordentlig sagkundskab skrevne bog. Overmåde kært skulde det være mig om De vilde skrive min biografi i et eller andet tysk tidskrift. Et aldeles udtømmende materiale hertil vil kunne erholdes ved henvendelse til dr: phil:, bibliothekar Valfred Vasenius i Helsingfors, som for omtrent to år siden udgav, som afhandling for doctorgraden, en bog over mig og min digtning, afsluttende med «Kongsemnerne» og som senere har været beskæftiget med at fortsætte dette værk lige indtil den nyeste tid. Jeg antager at denne nye udgave nu snart udkommer, og herr Vasenius vil på Deres anmodning med den allerstørste glæde sende Dem et exemplar. Ingen kender mit liv og min literære virksomhed så nøje som han. Igår blev jeg glædelig overrasket ved at modtage Deres oversættelse af «Brand». Jeg skal læse den snarest muligt. Foreløbig beder jeg Dem modtage min hjerteligste tak for dette fornyede bevis på Deres velvilje for mig. Mit nye skuespil er nu udkommet og har vakt en voldsom allarm i den skandinaviske presse. Daglig modtager jeg breve og avisartikler for og imod. Om ganske kort tid vil et exemplar blive Dem tilsendt; men jeg anser det for en fuldstændig umulighed for tiden at få dette stykke opført på noget tysk theater; jeg tror neppe at man i de nordiske lande tør spille det i den nærmeste fremtid. Forøvrigt er stykket trykt i et antal af 10,000 exemplarer og der er al udsigt til at et nyt oplag vil behøves inden kort tid. Modtag endnu engang min bedste og oprigtigste tak, samt en hilsen og et ønske om en glædelig julefest og et godt nytår. Deres hjertelig forbundne Henrik Ibsen. Rom, julaften 1881. Min gamle ven! Jeg kan ikke undlade at sende Dig min tak for den velvillige og anerkendende måde, hvorpå Du har anmeldt mit nye skuespil. Jeg troede så halvt om halvt at Du i den senere tid, i æsthetisk og kritisk henseende, var gået over til etatsråderne; men nu ser jeg jo til min glæde at Du har bevaret dit gamle frisind og at du ikke afgjort står alle nyere retninger imod. At der fra mange hold vilde rejse sig et skrig imod mit nye stykke var jeg naturligvis på forhånd forberedt på. Havde denne bog straks fundet billigelse af alle, så havde det ikke været mig nogen nødvendighed at skrive den. Jeg tager derfor også modstanden ganske roligt og koldblodigt. Jeg ved at om nogle få år vil bogen stå for den almindelige bevidsthed som en kendsgerning, hvorimod der ikke er noget at sige eller indvende. Det gælder ikke andet end at folk får tid til at vænne sig til at den er skrevet således, som den er, og ikke anderledes. Jeg har erfaringer fra tidligere tilfælder at støtte mig til. Der blev skreget ligeså stærkt imod «Kærlighedens komedie» da den første gang kom ud, og ligeså imod «Peer Gynt» og imod «Samfundets støtter», ikke at tale om det hyl, der aldeles ubeføjet mødte «De unges forbund». Hvad der glæder mig under modstanden er at de danske blades udtalelser, såvidt de er kommet mig for øje, gennemgående er holdte i en dannet, human og høflig tone uden alle disse journalistiske plumpheder, som man et visst andet steds i Norden synes at ansé for uundværlige. Men i København skrives vel hellerikke deslige recensioner af anonyme theologer. Overhovedet synes man i Danmark mere og mere at indføre den priselige skik at skrive under navn. Og det er glædeligt. Det står for mig som noget banditagtigt, dette, med eget navns fortielse, at rette angrep mod den navngivne. Jeg begriber ikke at noget menneske med æresbegreber kan bekvemme sig til sligt. Jeg beder Dig hilse alle fælles venner og bekendte fra mig, og med de bedste ønsker om et godt og glædeligt nytår tegner jeg mig din venskabeligst forbundne Henrik Ibsen. Rom, 27. December 1881. Herr boghandler Lund! Idet jeg med forbindtligst tak erkender modtagelsen af Deres seneste remisse, beder jeg Dem sende mig, hvad De har til disposition af min gage for 4. kvartal. Min romerske adresse er den vanlige. Jeg beder Dem at lade brevet omhyggeligt forsegle. Det forrige kom mig ihænde med brudt segl og fuldstændig åbent. Heldigvis var indholdet i behold. Hernede har vi uafbrudt det pragtfuldeste solskinsvejr. Over 150 Skandinaver opholder sig her denne vinter, deriblandt mange norske. Med ønsket om et glædeligt nytår tegner jeg mig Deres særdeles forbundne Henrik Ibsen. Rom, den 1. Januar 1882. Til digteren Svend Trøst! De har havt den godhed at sende mig Deres digtsamling «Gamle guder og nye», og jeg beder Dem modtage min hjerteligste tak for denne i sandhed værdifulde gave. Med den mest levende glæde og interesse har jeg læst Deres ypperlige bog og vil læse den atter og atter igen. Indhold og form, tanker, billeder, sprogtone, altsammen er nyt, originalt, slående og tiltrækkende. Hvert eneste digt bærer vidnesbyrd om at her står en fuldt myndig mand, en fuldt moden digter bagved, en personlighed, som det vilde være mig overordentlig kært engang at møde i livet. Det er umuligt andet, end at dette digterværk vil sikre Deres navn en plads blandt de første i vor literatur, og jeg nærer en tryg forvissning om at De i fremtidige værker vil vide at hævde den plads, De her med ét slag har erobret. Af mit ganske hjerte ønsker jeg Dem tillykke og tegner mig Deres særdeles forbundne Henrik Ibsen. Rom, den 2. Januar 1882. Kære herr justitsråd Hegel! Tillad mig forbindtligst at takke for Deres venlige brev, som jeg modtog igår. Jeg havde ikke troet at købet af obligationerne allerede vilde blive besørget i den travle juleuge; thi i så fald vilde jeg allerede for et par dage siden have tilskrevet Dem og bedet Dem om kun at købe for 5000 kroner. Sagen er nemlig at jeg hernede kommer til at behøve penge tidligere end beregnet og fra Norge kan jeg først vente remisse længere hen i måneden. Jeg nødes derfor til at bede Dem om at De med sædvanlig beredvillighed vil vise mig den store tjeneste at forstrække mig med en veksel på 1000 kroner. Tag mig ikke anmodningen og ulejligheden altfor ilde op! De kritiske voldsomheder og alt det vanvid, som skrives imod «Gengangere» tager jeg med fuldkommen sindsro. Jeg var forberedt på sligt. Da «Kærlighedens komedie» udkom, blev der i Norge skreget ligeså vildt som nu. Mod «Peer Gynt» blev der også skreget og ikke mindre imod «Samfundets støtter» og imod «Et dukkehjem». Skriget vil også dennegang dø hen ligesom tidligere. Men kan det virkelig være muligt at det er Molbech, som er formummet ude i «Dagbladet» og gør reklame for sit «Opad»? Et foruroliger mig når jeg tænker på det store oplag. Har al denne allarm skadet bogens afsætning? – – Netop i dette øjeblik modtog jeg Deres andet brev samt aviserne. Til G. Brandes skriver jeg imorgen og takker ham for hans artikel, som så højlig har glædet mig. Med forbindtligst tak for at De tænkte på mig med bøger til jul, med tak for alt godt i det forløbne år og med vore bedste ønsker om et glædeligt og godt nyt år tegner jeg mig Deres hjertelig hengivne og forbundne Henrik Ibsen. Rom, den 3. Januar 1882. Kære Brandes! Igår havde jeg den store glæde gennem Hegel at modtage Deres glimrende klare og for mig så hædrende anmeldelse af «Gengangere». Modtag min varmeste og hjerteligste tak for den uvurdérlige venskabstjeneste, De igen har vist mig! Enhver, der læser Deres artikel, må, synes jeg, få øjnene op for, hvad jeg har ment med min nye bog, hvis man overhovedet vil se det. Thi jeg kan ikke frigøre mig for den tanke, at en overmåde stor del af de falske udtydninger, som aviserne har bragt, er fremsatte imod bedre vidende. I Norge tror jeg dog nok at forvrøvlingen i de fleste fald har været ufrivillig; og det har sin nærliggende forklaringsgrund. Deroppe besørges nemlig kritiken delvis af nogle mere eller mindre formummede theologer; og disse herrer er i regelen aldeles ude af stand til at skrive fornuftigt om digterarbejder. Den afsvækkelse af dømmekraften, som, ialfald for gennemsnitsnaturers vedkommende, er en nødvendig følge af længere tids syslen med theologiske studier, yttrer sig nemlig især når talen er om at bedømme menneskekarakterer, menneskers handlinger og menneskelige bevæggrunde. Det praktiske forretningsskøn lider derimod ikke så meget ved studiet. Derfor er de gejstlige herrer meget ofte ypperlige komunalmænd; men de er ubetinget vore sletteste kritikere. Og hvad skal man så sige om den såkaldte liberale presses forhold? Disse førere, som taler og skriver om frihed og frisind og som samtidigt dermed gør sig til trælle af abonnenternes formodede meninger! Jeg får mere og mere bekræftelse på at der ligger noget demoraliserende i at befatte sig med politik og i at slutte sig til partier. Under alle omstændigheder vil jeg aldrig kunne slutte mig til et parti, som har majoriteten for sig. Bjørnson siger: majoriteten har altid ret. Og som praktisk politiker må han vel sige så. Jeg derimod må nødvendigvis sige: minoriteten har altid ret. Selvfølgelig tænker jeg ikke på den minoritet af stagnationsmænd, som er agterudsejlet af det store mellemparti, der hos os kaldes de liberale; men jeg mener den minoritet, som går foran der, hvor flertallet endnu ikke er nået hen. Jeg mener, retten har den, som er nærmest i pakt med fremtiden. Dette har jeg nedskrevet som en slags redegørelse, om en sådan skulde være nødvendig. Den storm, der har rejst sig imod «Gengangere», var jeg forberedt på. Men jeg syntes ikke, jeg kunde tage noget hensyn dertil; det vilde have været fejghed. – Ikke mindre end for Deres artikel i Mgbl: takker jeg Dem for det foredrag, De har holdt over mig og ligeså fordi De nu vil lade dette foredrag udkomme i trykken. Hegel skriver at De ønsker at optage nogle steder af breve fra mig. Jeg har naturligvis ikke noget derimod at indvende. Jeg stoler ubetinget på Dem i dette, som i alt andet. Ønsker De at anføre et eller andet også af dette brev, står det Dem frit for. Når jeg tænker på, hvor træg og tung og sløv forståelsen er derhjemme, når jeg lægger mærke til, hvor lavtliggende den hele betragtningsmåde viser sig at være, så overkommer der mig et dybt mismod og jeg synes mangen gang, at jeg ligeså gerne straks kunde afslutte min literære virksomhed. Hjemme behøver man egentlig ingen digterværker; man hjælper sig så godt med «Storthingstidenden» og «Luthersk ugeskrift». Og så har man jo partibladene. Jeg har ikke noget talent til at være statsborger og heller ikke til at være orthodox, og hvad jeg ikke føler talent for, det afholder jeg mig fra. For mig er friheden den højeste og første livsbetingelse. Hjemme bekymrer man sig ikke stort om friheden men kun om friheder, nogle flere eller nogle færre, alt efter partistandpunktet. Højst pinligt føler jeg mig også berørt af dette ufærdige, dette almueagtige i vor offentlige diskussion. Under sine såre priselige bestræbelser for at gøre vort folk til et demokratisk samfund er man uforvarende kommet et godt stykke på vej med at gøre os til et plebejersamfund. Sindets fornemhed synes at være i aftagende hjemme. – Her må jeg afbryde for dennegang. Frembær vore bedste hilsener til Deres elskværdige hustru. Hun lever uudslettelig i vor erindring. Tak, kære Brandes, for alt, hvad De har gjort og fremdeles gør for mig! Deres hjertelig hengivne Henrik Ibsen. Rom, den 6. Januar 1882. Højstærede herr dr: Schandorph! Modtag herved min hjerteligste tak for det venlige brev, De har havt den godhed at sende mig, og tilgiv at jeg først idag har fundet tid til at besvare samme. Deres brev har været mig en kærkommen julehilsen midt under al den uforstandighed og alle de fordrejelser, som mit nye skuespil har været genstand for derhjemme. At en slig allarm vilde opstå var jeg forberedt på. Har visse af vore nordiske anmeldere ikke talent til andet, så har de ialfald et ubestrideligt talent til grundigt at misforstå og mistyde de forfattere, hvis bøger de indlader sig på at bedømme. Men kan det virkelig altsammen være uforstandighed alene? Er ikke en hel hob af disse fordrejelser og forvrængninger fremsatte med fuld bevidsthed om deres grundløshed? Jeg synes næsten ikke jeg kan tænke mig andet. Man søger at gøre mig ansvarlig for de meninger, som enkelte af dramaets personer udtaler. Og dog findes der i hele bogen ikke en eneste mening, ikke en eneste ytring, som står der for forfatterens regning. Det vogtede jeg mig vel for. Den methode, den art af teknik, som ligger til grund for bogens form, forbød ganske af sig selv at forfatteren kom tilsyne i replikkerne. Min hensigt var at fremkalde hos læseren det indtryk, at han under læsningen oplevede et stykke virkelighed. Men intet vilde i højere grad modarbejde denne hensigt end at indlægge forfattermeninger i dialogen. Og tror man da ikke hjemme, at jeg besidder så megen dramaturgisk kritik, at jeg skulde indsé dette? Jo, jeg har indsét det, og jeg har handlet derefter. I intet af mine skuespil er forfatteren så udenforstående, så absolut fraværende, som i dette sidste. Så har man sagt, at bogen forkynder nihilisme. Ingenlunde. Den befatter sig ikke med at forkynde nogetsomhelst. Den peger kun hen på at der gærer nihilisme under overfladen, hjemme som andetsteds. Og således må det nødvendigvis være. En pastor Manders vil altid ægge en eller anden fru Alving frem. Og just fordi hun er kvinde vil hun, når hun engang er begyndt, gå til de yderste yderligheder. Jeg håber at G. Brandes ved sin artikel i Mgbl: mægtigt vil bidrage til en rigtigere forståelse af stykket. – Dette blad har ved flere lejligheder vist mig velvilje og jeg beder Dem bringe den ærede redaktion min forbindtligste tak herfor. De har ved Deres brev glædet og hædret mig, og De har derved tillige indledet et bekendtskab, som jeg længe har ønsket at få istand. Deres digteriske virksomhed har for mig og min kreds været kilden til overordentlig megen nydelse, og jeg har med stor fornøjelse og interesse fulgt Dem på Deres forskellige literære og kritiske felttog. Jeg håber at vi nok et eller andet steds i verden skal mødes og tegner mig med højagtelse Deres ærbødigst og hjerteligst forbundne Henrik Ibsen. P. s. Skulde et eller andet af foranstående muligens kunne interessere nogen af Morgenbladets læsere, så har jeg intet imod at det meddeles. H. I. Rom, den 7. Januar 1882. Til digteren herr Rudolf Schmidt. Jeg skal ikke gøre noget forsøg på at undskylde min forsømmelighed, ikke før at have sendt Dem min tak for Deres «Håndtegninger». Jeg er nu engang desværre meget uefterrettelig, hvad brevskriveri angår, og i de sidst forløbne måneder har jeg været stærkt optaget af arbejde. Deres bog kom mig ihænde i Sorrento, og en mere kærkommen hilsen fra det nordiske hjem kunde vi ikke have modtaget dernede. Den blev os da også en kilde til megen glæde og nydelse. Jeg mindes ikke at have læst noget finere, sikrere og sandere end disse skildringer. Iagttagelsen er overalt skarp og slående og sproget uforligneligt ved den ufejlbarhed, hvormed det altid fremstiller netop den afskygning af tanken eller af stemningen, som De tilsigter. Dog, alt dette og meget andet har De som kritiker naturligvis selv set og vidst. Jeg har her kun villet antyde det indtryk, jeg modtog da jeg første gang læste disse digtninger. Om jeg i sin tid sendte Hegel nogen udtalelse angående «En opvækkelse» kan jeg ikke med bestemthed erindre. Jeg har altid stået i den formening at jeg havde skrevet til ham derom, således som min hensigt var. Men der kan jo være en mulighed for at jeg har forglemt det. Vi veksler kun lejlighedsvis breve og da er der altid en mængde sager at skrive om. I bogen er der efter min mening overordentlig mange fortræffelige og interessante enkeltheder; men mig forekommer det at stoffet mere egner sig for en fortælling end for et skuespil. Jeg hører at «Gengangere» har vakt en voldsom allarm hjemme. Dette var jeg forberedt på og tager det ganske koldblodigt. Idet jeg af hjertet ønsker Dem tillykke med Deres nyeste bog beder jeg Dem modtage min bedste hilsen og tegner mig Deres ærbødigst forbundne Henrik Ibsen. Rom, den 8. Januar 1882. Herr Vilhelm Peters! Igår modtog jeg Deres brev af 2. Januar og kan herved meddele Dem at min forlægger, hvem jeg har tilskrevet om sagen, har svaret at han intet har at indvende imod Deres illustrerede udgave af «Terje Vigen». Winther-Hjelms «Norsk lyrik» må ikke benyttes. Den er neppe korrekt og har ialfald en ortografi, som jeg ikke kan billige. Derimod henviser jeg til min hos Hegel udkomne digtsamling, hvori digtet findes således, som det er udgået fra min hånd og som jeg ønsker det gengivet. Deres særdeles forbundne Henrik Ibsen. Rom, den 24. Januar 1882. Kære Skavlan! Tillad mig i anledning af dit sidste brev at sige Dig at der i de første måneder ikke må påregnes noget bidrag til tidsskriftet fra min hånd. Hvorvidt jeg senere vil kunne levere et eller andet vil bero på omstændigheder, som jeg for øjeblikket er ude af stand til at bedømme. Foreløbig beder jeg mig tegnet som abonnent. Betalingen vil blive erlagt af min kommisjonær, boghandler Nils Lund. Den sidste tid har for mig været rig på erfaringer, lærdomme og iagttagelser. At mit nye skuespil vilde fremkalde et hyl i stagnationsmændenes lejr det var jeg naturligvis forberedt på, og det anfægter mig ikke mere end om en flok lænkehunde gøer efter mig. Men den forskræmthed, som jeg har iagttaget fra de såkaldte liberales side, har givet mig adskilligt at tænke på. Allerede dagen efter at mit stykke kom i boghandelen skyndte «Dagbladet» sig at bringe en hastværksartikel, hvori det synes på forhånd at ville renvaske sig for enhver mistanke om at billige mit stykke. Dette var aldeles ufornødent. Jeg står selv til ansvar for hvad jeg skriver, jeg og ingen anden. Jeg kan umuligt genere noget parti; thi jeg tilhører ikke noget sådant. Jeg vil stå som en enlig franctireur ude ved forposterne og operere på egen hånd. Den eneste, der i Norge er trådt frit, djervt og modigt frem til fordel for mig, det er Bjørnson. Det ligner ham. Han har i sandhed et stort kongeligt sind og jeg skal aldrig glemme ham det. Men nu alle disse vidskræmte frihedskæmper? Er det da bare på det politiske felt at frigørelsesarbejdet skal være tilladt hos os? Er det da ikke først og fremst ånderne, som trænger til at frigøres? Slige trællesjæle som vi kan ikke engang nytte de friheder, vi allerede har. Norge er et frit land befolket af ufri mennesker. De iagttagelser over liberalismen hjemme, som jeg i disse uger har gjort, vilde jeg af hjertet ønske ikke måtte bekræfte sig. Der må være øjeblikkelige omstændigheder tilstede, som jeg ikke kender; jeg synes det er umuligt at tænke sig andet. Men at jeg for nærværende finder mig foranlediget til at holde mig borte fra ethvert samarbejde vil Du visst selv finde forklarligt. I et tidsskrift bør den enkelte bidragsyder ikke stå altfor afstikkende ligeover for andre. Vilde jeg ved denne anledning kunne undgå dette? Jeg ved det for øjeblikket ikke. Jeg er bleven noget konfunderet angående situationen hjemme og trænger tid til at orientere mig. Hils alle dem, som i stilhed er mine venner. Venskabeligst Henrik Ibsen. Rom, den 25. Januar 1882. Kære herr Josephson! Af Deres sidste venlige brev erfarer jeg at «Catilina» ved opførelsen i Stockholm ikke har havt den fremgang, som De, og ligeledes jeg, havde ventet. Jeg holder adskilligt på dette drama og mener fremdeles at det må gøre en ikke ringe scenisk virkning når det får en i alle henseender og på alle punkter udmærket udførelse. Men dette sidste er rigtignok også en aldeles nødvendig betingelse. Det gør mig ondt at jeg ikke ser mig i stand til at indrømme nogen reduktion af det fastsatte honorar. De fordringer, jeg har opstillet, forekommer mig så beskedne at jeg ikke synes at jeg kan gå lavere ned. Stjernström har, som De ved, i sin tid måttet betale meget højere priser for mine stykker. Det samme har været tilfældet ved teatrene i Göteborg og i Bergen. Ja, endog de rejsende skuespildirektører August Rasmussen og Åbjörnson har stedse erlagt højere honorarer, end jeg har forlangt af Nya teatern i Stockholm under Deres direktionstid. Jeg beder Dem desuden betænke, at det for en stor del er mine teaterhonorarer, jeg lever af og rejser for. Det honorar, vi var blevne enige om, havde jeg gjort sikker regning på til den fastsatte tid og har ordnet mine dispositioner derefter. Det skulde således, her i det fremmede land, berede mig vanskeligheder at gøre nogen forandring i den engang trufne aftale. Jeg vilde derfor være Dem særdeles forbunden om De en af de nærmeste dage vilde vise mig den store tjeneste at sende mig beløbet direkte herned til Rom i en veksel eller anvisning på Paris, da en sådan her lettest kan omsættes. Fra kgl: teatern har jeg intet hørt angående opførelsen af «Kærlighedens komedie» og det står Dem således frit for at give stykket i næste sæson. Jeg beder Dem bringe herr Molander min hilsning og sige ham at jeg fuldkommen stoler på ham og at jeg ikke anser det nødvendigt at erholde oversættelsen herned til gennemsyn. Dette skulde blot fordrøje arbejdet og være til ingen nytte. Med vore hjerteligste hilsninger tegner jeg mig Deres venskabeligst forbundne Henrik Ibsen. Rom, den 28. Januar 1882. Herr Otto Borchsenius! Uagtet jeg ser «Dagbladet» tager mig ilde op at jeg skriver breve til København, vil jeg dog ikke længer udsætte at besvare den venlige henvendelse fra Dem, som jeg i afvigte efterår havde den ære at modtage under mit ophold i Sorrento. De ønskede dengang et eller andet lidet digt fra min hånd til optagelse i «Ude og hjemme», ledsaget af randtegning, og henviste mig til ugeskriftet for at jeg kunde iagttage det fornødne med hensyn til format o. s. v. Jeg har imidlertid i bladet forgæves søgt efter deslige bidrag fra andre forfattere, der kunde give mig nogen vejledning i nysnævnte henseende og har derfor tænkt mig at redactionens plan af en eller anden grund igen var opgivet. Som følge heraf har jeg intet bidrag sendt Dem; ønsker De alligevel et sådant, beder jeg mig derom underrettet og skal det da straks blive Dem tilstillet. Men noget hidtil utrykt har jeg ikke at byde; det måtte kun være en afskrift af et af de små digte i min samling, f. ex. slutningsdigtet, eller et andet, som tegneren måske kunde ville bringe i forslag som bedre egnet for illustration. Tillad mig derhos at benytte anledningen til at bringe Dem min bedste og varmeste tak for Deres så velvillige og vejledende anmeldelse af mit nye skuespil. De har ved Deres omtale af stykket vist mig en sand venskabstjeneste, for hvilken jeg altid vil føle mig Dem forbunden. Midt under al den lidenskabelige ophidselse, som raser eller ialfald har raset hjemme i Danmark og Norge var det mig overordentlig velgørende at læse Deres sindige og af partihensyn uanfægtede dom over mit stykke. Det kan gerne være at dette skuespil i flere henseender er noget vovet. Men jeg syntes tiden nu var kommen, da der måtte flyttes nogle grænsepæle. Og den forretning havde jo jeg som ældre literat så meget lettere for at udføre end de mange yngre forfattere, som kunde ønske noget lignende. At jeg vilde få en storm over mig, var jeg forberedt på; men sligt kan man jo dog ikke vige af vejen for. Det vilde have været fejgt. Hvad der mest har forstemt mig er ikke angrebene men den forskræmthed, som er kommen tilsyne i de såkaldte liberales rækker oppe i Norge. Det er dårlige karle at besætte barrikader med. Bjørnson er bleven nægtet plads for yderligere indlæg i det norske «Dgbl:», og både det ene og det andet peger hen på, hvor yderlig ensomt både han og jeg står deroppe når man rigtig gransker vor stilling tilbunds. Havde vi ikke Danmark, vilde det se ilde ud for os og for det fælles åndelige frigørelsesarbejde overhovedet. Endnu engang en hjertelig tak og hilsen fra Deres venskabeligst forbundne Henrik Ibsen. Rom, den 6. Februar 1882. Herr boghandler Lund! Jeg tillader mig at bede Dem sende herned under korsbånd et uindbundet exemplar af den norske grundlov, helst en udgave med kommentar og anmærkninger, hvis en sådan findes. Skriftet er bestemt til brug for min søn under hans juridiske studium. Han arbejder nemlig på en afhandling om førstekammerets stilling i de moderne statsforfatninger. Skulde der existere et eller andet værk, som særligt handler om den norske folkerepræsentation, vilde han gerne have også et exemplar af et sådant tilsendt. Men først og fremst bedes om grundloven. Med skyldigst tak for den i forrige måned modtagne veksel samt for årsregnskabet tegner jeg mig Deres særdeles forbundne Henrik Ibsen. Rom, den 18. Februar 1882. Herr statsrevisor Berner! Når jeg i sin tid ikke besvarede det venlige brev, De under 13. April 1881 havde den godhed at tilskrive mig, så var grunden den, at jeg ikke ønskede i mere udstrakt grad end for mit anliggende absolut nødvendigt at lægge beslag på Deres opmærksomhed. Nu er imidlertid øjeblikket kommet, da jeg igen må besvære Dem med en længere fremstilling. Med levende glæde har jeg gennem «Dagbladet» erfaret, at De for det nu forsamlede storthing har fremsat forslag om forhøjelse af Bjørnsons og min digtergage, og af nogle ytringer i Deres brev tør jeg slutte, at der altså iår er ialfald nogen sandsynlighed for at sagen kan vinde stemning for sig i nationalforsamlingen. De har anset det ønskeligt at erholde nærmere oplysning om de tab, som jeg formener at der er påført Bjørnson og mig gennem mangelen på en literær konvention for Norges vedkommende. Hvad Bjørnson angår, kan jeg ingen sådanne nærmere oplysninger give; men hvad mig selv betræffer, skal jeg tillade mig at fremhæve følgende mere eller mindre vigtige poster: I Finland er mange eller vel rettere de fleste af mine dramatiske arbejder bleven oversatte og opførte såvel i det svenske som i det finske sprog. I Rusland ved jeg med sikkerhed at ialfald «De unges forbund» har været oversat og spillet. Af avisberetninger har jeg set at det samme skal være tilfældet med «Et dukkehjem». Dette sidstnævnte stykke er også oversat på polsk og opført i Warschau. Dersteds udkom ligeledes for nogle år siden en oversættelse af min digtsamling; men da denne blev stærkt beklippet af den russiske censur, foranstaltedes en ny fuldstændig udgave, der tryktes og udkom i Krakau, altså på østerrigsk område. «Hærmændene på Helgeland» er bleven oversat og spillet på ungarsk. Efter sigende også «Et dukkehjem»; ialfald er dets opførelse påtænkt. I England existerer der to forskellige oversættelser af nysnævnte stykke. «Samfundets støtter» er også bleven oversat på engelsk og har været opført i London. Det tør med temmelig sikkerhed forudsættes at der i forskellige lande existerer oversættelser af flere eller færre af mine arbejder, som ikke er komne til min kundskab. At jeg for ovennævnte oversættelser og opførelser ikke har erholdt nogetsomhelst honorar er naturligvis en selvfølge. Angående mine literære anliggender i Tyskland skal jeg tillade mig at meddele en kortfattet oversigt. «Hærmændene på Helgeland» er på min bekostning oversat af Emma Klingenfeld og trykt og udgivet, ligeledes på min bekostning og uden at jeg har erholdt noget forfatterhonorar, hos Theodor Ackermann i München, der desuden som kommissionær beregner sig 50 & percnt; af indtægten af de solgte exemplarer. Virkeligt forlag af de norske dramatikeres arbejder tør nemlig de tyske boghandlere ikke indlade sig på, da de formedelst den manglende konvention aldrig kan være sikkrede mod konkurrerende udgaver. «Fru Inger til Østråt» er oversat og udgivet på samme vilkår som «Hærmændene». «Samfundets støtter» ligeså. Dette stykke er desuden oversat af Wilhelm Lange i Berlin, der for egen regning har ladet samme opføre på mange tyske teatre og ligeså udgivet det hos Ph. Reclam i Leipzig i hans «Universalbibliothek». Derved har Langes oversættelse kunnet sælges for 20 Pfg:. Min egen, der er anstændigt udstyret, koster 2 RmՖ og finder derfor kun ringe afsætning. Endvidere har herr Emil Jonas i Berlin udgivet en «bearbejdelse» af stykket, hvilken ligeledes er trykt som godtkøbsudgave og spillet på mange steder i Tyskland. «De unges forbund» er oversat af Adolf Strodtmann i Berlin og udgivet hos Duncker sammesteds. Foretagendet er mig uvedkommende og indbringer mig naturligvis intet. En anden oversættelse af stykket er udgivet af W. Lange. Også dette foretagende er mig uvedkommende. «Kongs-emnerne» er oversat af Adolf Strodtmann og udgivet ligesom «De unges forbund». Teaterhonorarerne for samme tilfalder udelukkende oversætteren. «Brand» er oversat af P. F. Siebold i Kassel og udkommet sammesteds i to oplag. Do af Julie Ruhkopf i Dresden, udkommet i «Bibliothek ausländischer Classiker» hos Kühtmann i Bremen. Do af baron Alfred von Wolzogen i Schwerin, udgivet i Weimar. Do af L. Passarge i Königsberg, udgivet i Leipzig. «Peer Gynt» er ligeledes oversat af L. Passarge og udgivet i Leipzig. De fleste af mine digte er oversatte af A. Strodtmann og udgivne i Berlin i hans bog: Das geistige Leben in Dänemark o. s. v. For at forebygge gentagelse af historien med «Samfundets støtter» traf jeg, da manuskriptet til «Et dukkehjem» var færdigt, aftale med W. Lange om i fællesskab med ham at udgive stykket på tysk. Han indgik herpå og erholdt korrekturarkene efterhånden tilsendte fra København. Betingelserne var at oversætteren skulde have det hele boghandlerhonorar udelukkende for sin part. Teaterhonorarerne skulde vi derimod dele ligeligt imellem os. På dette stykke har jeg således tjent adskilligt ved de tyske teatre; men fremgangsmåden er alligevel ubrugelig for fremtiden. For så vidt muligt at sikkre os imod konkurrence af andre oversættere måtte vi sørge for at få stykket udgivet på tysk samtidigt med originalen. Dette skede også hos Ph. Reclam i Leipzig. Men denne benyttede straks lejligheden til i stor mængde at sende sin godtkøbsudgave til de skandinaviske lande hvor den, da den kun koster 20 Pfg: afsattes til meget følbar fortrængsel for originaludgaven, der må betales med 2 kr: 25 øre. Ad forretningsmæssig vej erholdt jeg dengang meddelelse om at en enkelt boghandler i København havde solgt 6–800 exemplarer af den tyske «Nora». På denne vis kan jeg regne at jeg igen har tabt alt, hvad jeg tjente gennem honorarer ved de tyske teatre. Altsammen følgen af at vi ingen literær konvention har. En anden følge af nysnævnte mangel på lovbeskyttelse i Tyskland er den at mange hofteatre og andre store teatre må forblive absolut lukkede for de norske dramatikere. Disse teatre opstiller nemlig som betingelse for et stykkes antagelse, at vedkommende forfatter afgiver en erklæring om at stykket ikke vil blive opført på noget andet teater i samme by. En sådan erklæring er vi norske dramatikere naturligvis ude af stand til at afgive, da vi jo ikke kan forhindre nogensomhelst teaterdirektør fra hos en eller anden konkurrerende oversætter at forskaffe sig stykket og spille samme hvor og så ofte han vil. Jeg må endnu fremhæve en anden omstændighed, som er til stor skade for os. De teatre, som, tiltrods for den nys nævnte usikkerhed, dog alligevel indlader sig på at spille vore stykker, vover ialfald ikke at sætte sig i særlig bekostning med hensyn til stykkernes sceniske udstyr når sådant kræves. Følgen heraf er at vore stykker i Tyskland ikke kan opleve så mange opførelser, som tilfældet vilde være, hvis vi stod under international lovbeskyttelse. Disse to omstændigheder må nødvendigvis tages i betragtning når talen er om de norske forfatteres tab ved de tyske teatre. Hvor stort dette Bjørnsons og mit tab overhovedet og i det hele har været, er det naturligvis umuligt endog blot tilnærmelsesvis at beregne. For Sverigs vedkommende kan jeg derimod med nøjagtighed angive mit tab for så vidt det kgl: teater angår. Ved at de to skuespil «De unges forbund» og «Hærmændene på Helgeland» honoreredes gennem «gratialer» og ikke efter regulativet, der dengang var uanvendeligt på mig som norsk, har jeg havt en mindreindtægt af ca: 3000 kroner. Ved det kgl: teater i København er forholdet følgende: «De unges forbund» honoreredes arbitrært med 1200 kroner. «Kongs-emnerne» ligeså med 1200 kr:, endvidere «Hærmændene på Helgeland» med 2000 kr:, og «Samfundets støtter» ligeledes med 2000 kr:, tils: 6,400 kroner. Da «Et dukkehjem» indleveredes var den literære konvention med Danmark trådt i kraft. Dette stykke måtte altså honoreres efter regulativet og indbragte mig ca: 9000 kroner. Nu er det en kendsgerning at hvert af de 4 førstnævnte stykker i sin tid oplevede omtrent lige så mange og lige så godt besøgte forestillinger som «Et dukkehjem». Havde vi fra 1870 havt literær beskyttelseslov ligeover for Danmark, så vilde jeg altså af disse 4 stykker, istedetfor 6,400 kr., have havt en indtægt af 36,000 kr. Trækkes herfra de oppebårne 6,400 kr., så udkommer et beløb af 29,600 kr. For imidlertid ikke under nogen omstændighed at gribe for højt, vil jeg yderligere fradrage for hvert af de 4 stykker 2000 kr., tilsammen 8000 kr. Derved udkommer ialfald et tab til beløb 21,600 kr. Lægges hertil det i Sverig lidte tab af 3000 kr., så løber det hele op til 24,600 kroner. Altså: for blot to teatres vedkommende og for blot resp: 2 og 4 stykker har jeg, formedelst mangel på lovbeskyttelse, lidt en formindskelse i mine indtægter af næsten 25,000 kroner. Og nu tænke man sig – om Bjørnson og jeg for samtlige vore dramatiske arbejder havde nydt lovbeskyttelse ligeover for Tysklands 150 teatre! Jeg skal ikke udbrede mig vidtløftigere over disse forhold, skønt mangt og meget endnu kunde være at tilføje. Men jeg håber at det allerede anførte giver al fornøden oversigt. Jeg lægger sagen trøstigt i Deres hænder og stoler på storthingets højsind og billighedsfølelse. Når jeg ivrigt attrår en forøgelse af mine faste årlige indtægter, så er det ikke for derved at berede mig et andet levesæt end hidtil. Mine personlige livsfornødenheder er få og ikke kostbare; og de øges ikke med årene; tvertom. Men af hensyn til det land, jeg tilhører, er det mig en nødvendighed såvidt muligt at hævde en jævnbyrdig stilling ligeover for de andre landes repræsentanter for literatur, kunst og videnskab, med hvilke jeg ikke kan undgå at komme i berørelse. Først og fremst er det mig imidlertid af vigtighed, uafhængig af hensyn til den pekuniære vinding, at kunne beskæftige mig udelukkende og uforstyrret med de idéer og problemer, der med naturnødvendighed påtrænger sig mig, og gennem literaturen kun da at melde mig, når jeg har noget at udtale og når jeg synes at den rette tid dertil er forhånden. Derved tror jeg bedst at gavne, om end ikke mine egne ydre interesser, så dog den almenhed, jeg nærmest digter for. Med gentagen tak for den beredvillighed, hvormed De har mødt min henvendelse, tegner jeg mig med højagtelse Deres ærbødigst forbundne Henrik Ibsen. Til frøken Fanny Riis. Glem ikke Rom! Henrik Ibsen. Rom, den 8. Marts 1882. Kære Bjørnson! Jeg har længe gåt og tænkt på at jeg skulde skrive Dig til for at bede Dig modtage et takkens ord fordi Du så åbent og ærligt trådte op til forsvar for mig på en tid, da jeg blev anfaldt fra så mange kanter. Det var jo egentlig ikke andet, end jeg kunde vente af dit store modige høvdingsind. Men til at træde frem og udtale Dig som Du gjorde, dertil havde Du jo egentlig ingen tvingende foranledning; og at Du desuagtet ikke tog i betænkning at kaste Dig ind i striden, det må Du være forvisset om at jeg aldrig skal glemme Dig. Jeg har også set at Du under dit ophold i Amerika har skrevet venligt og hædrende om mig. Også herfor takker jeg Dig, og lad mig med det samme sige Dig at Du, i al den tid Du var borte, næsten ikke kom ud af mine tanker. Jeg var uvanligt nervøs netop i den tid, og en Amerikarejse har altid ståt for mig som et uhyggeligt vovestykke. Så hørte jeg også at Du var syg derover, og jeg læste om storme på havet just som Du kunde ventes tilbage. Da sprang det så levende frem i min erkendelse, hvor uendelig meget Du er for mig, som for alle os andre. Jeg følte at skulde Du komme noget til, skulde en stor ulykke ramme vore lande, så vilde al produktionsglæde være veget fra mig. Til sommeren blir det 25 år siden Synnøve kom ud. Jeg rejste opigennem Valders og læste den undervejs. Dette mærkeår håber jeg blir fejret som det bør. Hvis omstændighederne føjer sig efter ønske, vil jeg også gerne komme hjem i anledning af festen. En sag skylder jeg at omtale for Dig. Gennem «Dagbladet» eller på anden måde vil Du formodentlig være bleven bekendt med indholdet af det brev, jeg for omtrent et år siden tilskrev statsrevisor Berner. Jeg havde jo dengang ikke anledning til at konferere med Dig; men jeg synes ikke jeg godt kan tænke mig at Du skulde have noget væsentligt at indvende imod indholdet eller imod henvendelsen overhovedet. For mig står det som en blodig uret at man så længe har ladet os være uden lovlig beskyttelse af vor literære ejendomsret. Jeg har nu igen tilskrevet Berner og givet ham en oversigt over, hvad jeg for mit vedkommende formener at have tabt. Dette beløber sig, blot ved de to kgl teatre i Stockholm og København, til omtrent 25,000 kroner. «Et dukkehjem», som honoreredes efter regulativet, indbragte mig i Kbhvn 9000 kroner. Ethvert af dine dersteds opførte stykker vilde visst have indbragt dig mindst ligeså meget, hvis vi havde havt konvention. Regn efter, hvad dette tilsammen beløber sig til! Og så Tyskland! For at kunne virke med fuld og udelt kraft i den åndelige frigørelses tjeneste må man være stillet nogenlunde økonomisk uafhængigt. Stagnationspartiet modarbejder ligefrem vore bøgers udbredelse og der gives teatre, som nægter at opføre vore stykker. Folket selv er bedst tjent med at vi i vor fremtidige produktion ikke tvinges til at tage noget hensyn hertil. Jeg håber derfor at Du ikke vil misbillige det skridt, jeg har gjort. Jeg har simpelthen bedt om retfærdighed, intet videre. – Bring din hustru vore bedste hilsener og modtag selv en gentagen tak fra din hengivne og forbundne Henrik Ibsen. Rom, den 16. Marts 1882. Kære herr justitsråd Hegel! Allerede for længe siden burde jeg have tilskrevet Dem i anledning af Deres venlige brev af 16. Februar. Jeg er naturligvis ikke i tvil om at det er fremkommet af oprigtig velvilje for mig; men jeg vil indstændig bede Dem ikke at låne øre til rådgivere i mine anliggender, og allermindst hvis disse er personer, som savner enhversomhelst rigtig forståelse af alt det virkelig nye, literaturen i de sidste tyve år har frembragt. Jeg ved meget godt, hvor grådig man i vore smålige nordiske ravnekroge er efter alskens privatanliggender, der angår forfattere og kunstnere; men jeg synes også at jeg er så forsigtig, som vel muligt. Der gives endog dem, som, tvert imod min egen mening, finder at jeg til skade for mig selv er altfor forbeholden. I et brev af 9. Februar skriver herr Otto Borchsenius at sågodtsom alle mine københavnske venner er enige i at det netop nu vilde for mig være den rette tid til helt og tydeligt at udtale mig om mit standpunkt; og han tilføjer ordret følgende: «også Deres forlægger spurgte mig udtrykkelig, om ingen nu vilde kunne få Dem (mig) til at tale». Jeg anfører dette kun for at vise, hvorledes meningerne krydser hverandre. Efter Deres sidste brev kan jeg naturligvis ikke være i tvil om at han har mistydet Deres ord. Den af mig engang antydede literære plan har jeg for længe siden opgivet. Derimod kan jeg meddele at jeg for tiden er fuldt beskæftiget med forberedelserne til et nyt skuespil. Det blir dennegang et fredsommeligt stykke, som kan læses af statsråderne og grossererne og af deres damer, og som teatrene ikke behøver at vige tilbage for. Det vil falde mig meget let at fuldføre og jeg vil se til at blive færdig dermed temmelig tidligt på efteråret. Ligeover for «Gengangere» vil der nok, og det ikke inden lang tid, komme forståelse ind i gemytterne hos de godtfolk hjemme. Men alle disse henvisnende affældige figurer, som har kastet sig over denne digtning, således som sket er, vil engang få en knusende dom over sig selv i fremtidens literaturhistorie. Man vil nok vide at opspore de anonyme krybskytter og stimænd, som har udsendt smudsprojektiler efter mig fra deres baghold i professor Goos’s spækhøkeravis og fra andre lignende lokaliteter. Min bog ejer fremtiden for sig. Hine karle, som har brølet over den, har ikke engang forhold til deres egen virkelig levende samtid. Derfor har jeg også taget denne side af sagen så overmåde koldblodigt. Jeg har gjort mangehånde studier og iagttagelser under stormen, og dem vil jeg vide at føre mig til nytte i vordende digtninger. Sluttelig har jeg en anmodning til Dem, nemlig, om De godhedsfuldt igen vil låne mig 1000 kroner. Jeg siger udtrykkelig «låne»; thi jeg ønsker at betale rente af hvad jeg således optager forskudsvis hos Dem. Det er jo ingen rimelighed i at jeg sætter mine egne disponible penge fast i værdipapirer og så optager gratis forskud hos Dem. Igen at skille mig ved nogen af mine obligationer vilde jeg nødig da forlegenheden jo kun kommer til at vare nogle få måneder. Jeg håber De indrømmer rigtigheden af ovenstående og indgår derpå. Med de bedste hilsener til Deres kære familje tegner jeg mig Deres hjertelig hengivne og forbundne Henrik Ibsen. Rom, den 6. April 1882. Herr kand. jur. Thommessen! Tillad mig herved, herr redaktør, at aflægge Dem min forbindtligste tak for det tilsendte nummer af «Verdens gang». I den herværende skandinaviske forening har jeg stadig anledning til at læse bladet; men jeg er Dem naturligvis ligefuldt forbunden for Deres venlige opmærksomhed. Højlig takskyldig er jeg Dem imidlertid først og fremst for Deres artikel om forhøjelsen af Bjørnsons og min digtergage. Det var mig særdeles kært endelig engang offentlig at se denne sag fremstillet i det rette lys, og særligt glæder det mig at denne fremstilling har fundet plads i et så udbredt blad som Deres. Med en gentagen taksigelse tegner jeg mig Deres ærbødigst forbundne Henrik Ibsen. Rom, den 7. Juni 1882. Herr dr: Pingel! Det nystiftede Studentersamfund i København har vist mig den ære gennem Dem at sende mig en telegrafisk hilsen. Tillad mig herved for samfundet at frembære min ærbødigste og hjerteligste taksigelse for den hædersbevisning, som er bleven mig til del. Det er mit håb og min tro at Studentersamfundet kraftigt vil virke til at fremme det åndelige frigørelses-arbejde i Danmark og derigennem i hele Skandinavien. Ærbødigst Henrik Ibsen. Rom, den 21. Juni 1882. Kære herr justitsråd Hegel! Næst efter hjerteligst at takke for den veksel, De under 21. Marts havde den godhed at sende mig, vil jeg herved i al korthed foreløbig meddele Dem, at jeg igår fuldførte mit nye dramatiske arbejde. Det heder «En folkefiende» og er i fem akter. Jeg er endnu i nogen uvisshed om hvorvidt jeg skal kalde stykket et lystspil eller et skuespil; det har meget af lystspillets karakter ved sig, men også en alvorlig grundtanke. Manuskriptet udgør 188 sider, men trykt vil bogen antageligvis blive omkring 12 & half; ark, hvilket jo er en passelig størrelse. Om et par dage begynder jeg på renskriften, som i al fald vil kunne være færdig ved udgangen af Juli måned. Jeg skal sende Dem manuskriptet delvis og efterhånden, som jeg plejer. Men dennegang har vi jo så rundelig tid, at De ikke behøver at lade trykningen påbegynde forinden De er i besiddelse af det hele. Stykkets titel bedes foreløbig fortiet; men jeg ser gerne at det blir bekendt at jeg har skrevet et nyt lystspil i fem akter. Jonas Lies nye bog har det glædet mig meget at gøre mig bekendt med; det er et fortræffeligt arbejde. Ligeså Jakobsens «Mogens» o. s. v. Modtag min bedste tak for dem begge! I begyndelsen af Juli, eller så snart den juridiske examen hersteds er tilende, rejser vi på landet, rimeligvis til Gossensass i Tyrol, hvor vi allerede før har tilbragt et par sommere, og hvor jeg uforstyrret kan fuldføre afskriften af mit nye stykke. Sluttelig nødsages jeg til at bede Dem godhedsfuldt sende mig, hvad jeg har af rentepenge indtil første Juli. Med dette beløb i forbindelse med andre hjælpekilder fra Norge håber jeg at slippe igennem sommeren. Heldigvis er Tyrol et langt billigere levested end Sorrento, hvor vi levede ifjor. Med de bedste hilsener til Dem selv og til Deres kære familje tegner jeg mig Deres hjertelig hengivne og forbundne Henrik Ibsen. Rom, den 22. Juni 1882. Kære Jonas Lie! Nu tør jeg ikke længer opsætte med at skrive Dig til; jeg har til min skam opsat det altfor længe; men hvad brevskriveri angår, føler jeg at jeg desværre er så omtrent uforbederlig. Lad mig da først og fremst af mit ganske hjerte takke Dig og ønske Dig til lykke med din nye bog. Den er et nyt vidnesbyrd om at på sjøfortællingens område gives der i hele samtiden ikke en eneste digter, som kan tænke på at ta’ det op med dig. Billederne fra sildefisket er fuldendte mesterværker i enhver henseende; de lægger beslag på alle sanser; jeg lugtede grangiveligt sild da jeg læste dem, jeg så sildeskæl glittre for øjnene hvor jeg vendte mig, jeg syntes jeg trådte i slejp sildeslo, hvor jeg gik og stod. Således skal det gøres! Ja, denne bog har Du da naturligvis også allerede havt megen glæde af. Her kan da vel meningerne ikke godt være delte; de kritiske vrøvlere i aviserne vil næppe finde noget at krangle over. Så vidt jeg har set, har da udtalelserne også været enstemmige. Tak skal Du også ha’ for de breve, Du glædede mig med da krigen mod «Gengangere» raste på det værste. Det er gåt som Du dengang skrev; stormen har lagt sig, og der er på mange hold tegn til en sindigere betragtning af bogen. I Sverig har den fremkaldt en hel literatur af brochyrer og tidsskriftartikler. Fejgest af alle viste Normændene sig dengang som ellers; og de fejgeste blandt de fejge var naturligvis de såkaldte liberale. De var som på sit liv for at fralægge sig mistanken om noget slags samstemmighed med mig. Iforgårs fuldførte jeg et nyt dramatisk arbejde i fem akter. Jeg er endnu ikke viss på om jeg skal betegne det som lystspil eller som skuespil; det har noget af begge dele eller ligger midt imellem; det blir trykt i løbet af sommeren, men udkommer ikke før senhøstes. Igår var Sigurd oppe til anden afdeling af juridisk examen og stod sig udmærket i alle fag. Om en 14 dages tid tager han den tredje og sidste afdeling, den såkaldte laureatexamen, og umiddelbart derefter skal han forsvare sin afhandling for den juridiske doktorgrad; disputatsen er allerede godkendt og handler om «førstekammerets stilling i de repræsentative statsforfatninger»; den udgør over 100 tætskrevne kvartsider. Når disse historier er tilende bryder vi foreløbig op fra Rom for at tilbringe sommeren i Tyrol. Til høsten rejser vi hid ned igen. Og hvad planer har så Du og dine for sommeren? Er der kanske en mulighed for at vi kunde træffes? Det skulde glæde mig ganske overordentlig. Oprindelig havde vi tænkt at rejse til Norge iår; men da examen falder så sent at den bedste sommertid går tabt, har vi måttet opgive den plan, eller udsat den til næste år. Måske træffer dette brev Dig ikke i Hamburg, men jeg håber at det alligevel kommer Dig ihænde. Hils din fortræffelige hustru fra os, og ligeledes børnene! Jeg fortæller ofte om det hyggelige samvær i Berchtesgaden. Din hengivne ven Henrik Ibsen. Rom, den 23. Juni 1882. Herr boghandler Lund! Idet jeg med forbindtligst tak erkender modtagelsen af forrige remisse anmoder jeg Dem om igen godhedsfuldt at ville sende mig, hvad jeg for tiden har indestående hos Dem. Af aviserne har jeg set at sporvejsselskabet giver 3 & percnt; udbytte for forrige år. Hvad dampskibet «Dronningen» giver, har jeg ikke kunnet bringe i erfaring. For et par dage siden har jeg fuldført et nyt skuespil i 5 akter. Det blir trykt i løbet af sommeren men kommer ikke i boghandelen før udover høsten. Min søn er i denne tid oppe til juridisk examen ved det herværende universitet. Når denne er forbi, i begyndelsen af næste måned, rejser vi til Tyrol, hvor vi agter at tilbringe sommeren. I Oktober vender vi igen tilbage til Rom. I hele dette år har vi, når jeg fraregner et par korte regnskure, næsten ikke set en sky på himmelen. Heden er derfor temmelig stærk, men dog ingenlunde uudholdelig. Vegetationen holder sig frisk ved den stærke dugg, som falder om nætterne. – Ved man i Kristiania noget om, hvem der er forfatter til fortællingen «Til statsrådstaburetten»? Bogen udkom ivinter hos Reitzel, men er skrevet af en normand, måske af en dame. Det skulde interessere mig at vide, hvem det kan være. Med de bedste hilsener tegner jeg mig Deres særdeles forbundne Henrik Ibsen. Rom, den 24. Juni 1882. Højstærede fru friherrinde! Må det herved være mig tilladt at frembære min hjerteligste taksigelse for det tilsendte aftryk af friherrindens foredrag over «Gengangere» så vel som for den venlige skrivelse, der ledsagede samme; men frem for alt må jeg udtale min taknemmelighed for at dette foredrag overhovedet er bleven meddelt almenheden, og det både i mundtlig og i skriftlig form. Under den storm af uvilje og af indsigelser, som fra mange hold rejste sig imod mit seneste drama, og under de mangfoldige mistydninger, det har været udsat for, kunde intet være mig en kærkomnere støtte end en sådan tolkning og redegørelse fra en rigt begavet og højt anset kvinde. Jeg føler mig forvisset om at De ved Deres foredrag har bragt hundreder af tilhørere og læsere til at se på mit arbejde med klarere øjne end før. Foredraget behandler så overordentlig meget af det, jeg helst ønskede skulde blive sagt; og det fremføres altsammen i en form, som i høj grad har glædet mig på samme tid som jeg derover føler mig hædret. At indlade mig på enkeltheder skulde blive for vidtløftigt. Kun et vil jeg bemærke, nemlig at jeg er fuldkommen enig med Dem når De siger at yderligere end i «Gengangere» tør jeg ikke gå. Jeg har selv følt at den almene bevidsthed i vore hjemlande ikke vilde tilstede det, og jeg fornemmer heller ingen tilskyndelse til at gå videre. En digter tør ikke fjerne sig så langt ud fra sit folk at der ikke længere blir nogen forståelse mellem det og ham. Men «Gengangere» måtte skrives; jeg kunde ikke blive stående ved «Dukkehjemmet»; efter Nora måtte nødvendigvis fru Alving komme. Jeg er også allerede begyndt at se mig om på andre områder. I disse dage har jeg fuldført et nyt skuespil i fem akter, som behandler ganske andre sider af vort hjemlige samtids- og samfunds-liv. Jeg tør ikke håbe, og ønsker heller ikke, at dette nye arbejde vil gå fri for indsigelser og angreb; men disse vil ialfald rejses af ganske andre grunde end krigen imod «Gengangere». Det er ikke umuligt at jeg til næste sommer får anledning til at aflægge et besøg i Stockholm, den stad, hvortil jeg føler mig knyttet ved så mange uforglemmelige minder og ved erindringen om så mange fortræffelige menneskers velvilje og venskab. Flere af mine svenske venner og bekendte har vistnok taget parti imod mig i Gengangerstriden; men dette vil ikke gøre noget skår i vort personlige forhold. Et svensk literært angreb krænker aldrig en digter; thi det er altid fornemt tænkt og fornemt udført. I Danmark gøres det borgerligt og i Norge plebejisk. Vi tre har alle betingelser for at danne en åndelig enhedsnation. Sverig leverer den åndelige adel, Danmark det åndelige bourgeoisie og Norge den åndelige almue. – Med gentagen hjerteligst tak for al udvist venlighed og velvilje tegner jeg mig med udmærket højagtelse fru friherrindens ærbødige og forbundne Henrik Ibsen. Gossensass, Tyrol, den 4. August 1882. Kære Bjørnson! Du kan vel tænke Dig at det var en overordentlig festglæde, Du beredte mig og mine, først ved telegrammet og siden ved dine to breve. Når jeg hidtil ikke har svaret Dig, så er grunden nærmest den, at jeg i det længste håbede, det skulde kunne ske mundtligt. Desværre må jeg nu opgive enhver tanke om at kunne komme til Norge iår. Fra Rom kunde vi ikke rejse før Sigurd var færdig med sin examen, og det skede først den 4. Juli. Dernæst har jeg været optagen af et nyt 5-akters skuespil, som jeg nu holder på at renskrive. Så usigelig gerne jeg vilde have været deroppe den 10. August, så kan jeg af tvingende hensyn, som Du nok forstår, ikke lægge dette arbejde tilside, da dette vilde være ensbetydende med ikke at få det trykt eller opført i kommende vinter. Jeg får altså finde mig i at bli borte fra festen; men hernede skal vi ialfald fejre den så godt vi formår, det må Du være overbevist om. Gennem aviserne har jeg med spænding fulgt Dig på dine tog i de sidste måneder. Beretningerne derom har givet mig en hel del at tænke på; jeg har fåt bekræftelse på så mangt og meget, som jeg har anet angående samfundsstandpunktet hjemme. Og så har jeg stadig måttet opkaste for mig selv det spørsmål: er det godt at politiken så aldeles tar luven fra de sociale opgaver? Og det sker ganske utvilsomt i Norge for tiden; de sociale spørsmål kommer sletikke frem hos os; og dog er det netop dem, som beskæftiger hele det øvrige Europa i overvejende grad; politiken bryr masserne sig ikke herude så synderligt om. Og for mig personlig står det klart at når der handles om fremskridt, så er det mere magtpåliggende at frigøre menneskene end institutionerne. Og hvorledes står det til med menneskenes frigjorthed hjemme? Det har Du havt erfaringer for både i Drammen og i Laurvik. Men jeg ved jo nok at du umuligt kan se på disse ting med de samme øjne som jeg. Du har en mægtig begavelse for politiken og en ustyrlig trang til at lede den. Jeg har ikke engang anlæg til at være statsborger; jeg er fuldstændig talentløs i den retning. Det er følgelig ligeså naturligt for Dig at stille Dig i spidsen, som for mig at stille mig udenfor. Du må overhovedet ikke tro at jeg er blind for det store og betydningsfulde i din agitation. Men for mig er rigtignok det største og betydningsfuldeste deri, at Du sætter din hele, stærke og sande personlighed ind. Det er praktiseret poesi. Dine værker står i første række i literaturhistorien og vil altid stå der. Men skulde jeg bestemme, hvad der engang burde indskrives på din mindestøtte, så vilde jeg vælge de ord: Hans liv var hans bedste digtning. Og det, i sin livsførelse at realisere sig selv, mener jeg, er det højeste et menneske kan nå til. Den opgave har vi allesammen; men de allerfleste forfusker den. Jeg sidder her og skriver slurvet, usammenhængende og lidet udtømmende; men jeg håber at Du nok vil forstå mig alligevel. Jeg vil nu bare sige Dig min tak for de forløbne 25 år og mine bedste ønsker for den digtervirksomhed, jeg håber på i dine næste 25, hvad enten den nu hovedsagelig får udtryk i hvad Du skriver eller i hvad Du lever. Din hustru er da nu forhåbentlig frisk og påfode igen, så hun i hjemmet kan fejre festen sammen med Dig. Hun har visselig også sin andel i, hvad de 25 år har bragt. Er din søn Bjørn hos eder endnu, må Du hilse ham fra mig og takke ham for hans to friske, kække og frejdige teaterartikler i «Dgbl». I ham har vi en vordende teaterleder, det er ganske utvilsomt. – Min søn Sigurd må bli Italiener da vort kirkedepartement nægtede at lade hans tyske studenterexamen komme ham tilgode. I Juni tog han tredje og sidste afdeling af sin juridiske examen (med udmærkelse) ved universitetet i Rom, og den 4. Juli disputerede han for den juridiske doktorgrad, hvilken han ligeledes erholdt med samtlige professorers udmærkelsesvota. Afhandlingens tema var: «Førstekammerets stilling i den repræsentative statsstyrelse». Hjemme havde han nok af fakultetet fåt en ulykke for sine meninger; men i Italien er man liberalere. Han er den yngste juridiske doktor i Rom (22 & half; år.) – Lev vel! Hils, hils, – og hurra for den 10. August! Din Henrik Ibsen. Herrn Bjørnson Gausdal Dank für gemeinschaftliche arbeit der freimachung in verflossenen 25 jahren glück und sieg in den kommenden Ibsen Gossensass i Tyrol, den 21. August 1882 Kære frøken Riis! Hvad må De vel tænke om mig, som endnu ikke har takket Dem for Deres breve? At min taushed ikke hidrører fra ligegyldighed, derom ved jeg De er forvisset. Deres sidste brev opsatte jeg fra dag til dag at besvare. I forretningsmæssig henseende var det jo heller ikke påtrængende nødvendigt, da De jo omtrent samtidigt erholdt professor Ravnkildes meddelelse om at sekretærposten i Rom var bleven Dem overdraget. – Vi skal altså have den store glæde at se Dem igen til vinteren og få beholde Dem for en længere tid. Nu vil jeg blot ønske at De må finde Dem tilfreds i Deres nye stilling. De skal jo tiltræde posten allerede i September, og vi kommer neppe til Rom før ude i Oktober. Mit råd til Dem, indtil jeg får talt med Dem, er: slut Dem ikke ubetinget til nogen af fraktionerne i foreningens bestyrelse, og sæt Dem nøje ind i de bestående forholde forinden De foretager nogen reform. Resten vil gå af sig selv. Her i Gossensass blir vi rimeligvis til midten af September. Går De med jernbanen over München og Brenner, så passerer De jo lige her forbi og vidste jeg så sandt med hvilket tog De kom, så skulde jeg være på stationen for ialfald at se Dem og række Dem hånden. Sigurd har i Juli taget sin juridiske doktorgrad med udmærkelse. Både min hustru og han hilser Dem på det bedste. – Lev vel, og hjertelig velkommen til syden igen! Deres hengivne Henrik Ibsen. Gossensass in Tyrol, den 28. August 1882. Kære herr justitsråd Hegel! Herved har jeg den fornøjelse at sende Dem de første 4 akter af mit nye stykke; den 5. skal følge om nogle få dage, da allerede halvparten af samme ligger færdig. Grunden til at manuskriptet fremkommer noget senere, end i mit foregående brev antydet, er den, at jeg har skrevet stykket rent to gange efter hinanden for at opnå den størst mulige fuldkommenhed i dialogen. – Dette i al hast for idag; mere når jeg sender 5. akt. – Mange hilsener til Dem selv og til Deres kære. Deres hjertelig hengivne Henrik Ibsen. Gossensass i Tyrol, den 30. August 1882. Kære herr justitsråd Hegel! Deres venlige brev af 24. dennes, som jeg modtog idag, skynder jeg mig herved at besvare. Manuskriptet til de 4 første akter af mit nye stykke afsendtes igår og er forhåbentlig rigtig indtruffet. Grunden til forsinkelsen er nævnt i den manuskriptet vedlagte billet. Deres skrivelse af 7. Juli er ikke kommet mig ihænde. Vi afrejste fra Rom den 9. s. m. og rimeligvis har konsulatets tjener afgivet den i vor bolig efter afrejsen; jeg vil derom anstille undersøgelse. Det var mig ganske overordentlig glædeligt at erfare nyheden angående min digtsamling; jeg takker Dem af hjertet derfor og beder Dem lade bogen komme i handelen til hvad tid, De ønsker. G: Brandes’s artikler om mig i «Ude og hjemme» har jeg ikke set. Derimod har jeg fra redaktionen af Göteborgs Handels- og S: Tidn: fåt den række artikler af Brandes, som nylig har ståt i dette blad og som nu er udkommet i en særlig brochüre. Er dette de samme artikler, som i «Ude og hjemme»? Jeg har, trods den mådelige svenske oversættelse, læst dem med stor fornøjelse og interesse; men der er i indledningen nogle unøjagtigheder, som jeg ved lejlighed skal gøre Brandes opmærksom på. Er han i København, bedes han foreløbig hilset på det bedste. På vore egne og Sigurds vegne bringer jeg Dem vor erkendtligste tak for Deres venskabelige lykønskning. Hans doktorafhandling udkommer om et par måneder i trykken i Rom. Sluttelig er jeg så fri at bede mig hidsendt 1000 kroner i tyske papirpenge, hvorhos jeg benytter anledningen til med tak at erkende modtagelsen af forrige remisse. Her i Gossensass blir vi, hvis temperaturen tillader det, til henimod slutningen af September, da vi igen drager sydover. Vor gamle romerske ven, professor Ravnkilde opholder sig også her isommer. Som i min billet af iforgårs lovet, sender jeg den resterende 5. akt om nogle få dage. Med mange hilsener til Dem og Deres kære børn tegner jeg mig Deres hjertelig hengivne og forbundne Henrik Ibsen. Gossensass, den 9. September 1882. Kære herr justitsråd Hegel! Herved har jeg den fornøjelse at sende Dem resten af manuskriptet til mit nye stykke. Beskæftigelsen med dette arbejde har moret mig, og jeg føler det som et savn og en tomhed at jeg nu er færdig dermed. Doktor Stockmann og jeg kom så fortræffeligt ud af det med hinanden; vi er så enige i mange stykker; men doktoren er et mere uredigt hode end jeg, og han har desuden adskillige andre ejendommeligheder, som gør, at man af hans mund vil tåle at høre adskilligt, som man måske ikke havde optaget så ganske vel, hvis det var blevet sagt af mig. Jeg antager, De er af samme mening, hvis De har læst manuskriptet. Jeg takker Dem forbindtligst for de tilsendte nr af «Ude og hjemme», hvilke forøvrigt også er mig tilstillede fra Brandes. Et ord bedes rettet i 4. akt. En replik af Morten Kiil lyder således: Det skal bli’ Dem dyrt o. s. v. Dette bedes rettet til: Det kan bli’ Dem dyrt o. s. v. Stedet findes formentlig i manuskriptets 43. ark 2. side. Forhåbentlig er mit brev af 30. f. m. kommet Dem rigtig ihænde. Her blir vi endnu en 14 dages tid. Når vi afrejser, skal jeg sætte Dem i kundskab om mit opholdssted. Med venskabelige hilsener til Dem og Deres kære tegner jeg mig Deres hjertelig hengivne Henrik Ibsen. Gossensass, 13. September 1882. Kære herr justitsråd Hegel! Forbindtligst tak for det netop modtagne brev og pengebeløb. Forhåbentlig er også 5. akt nu fremkommet. Jeg har ikke tænkt at indlevere mit stykke til teatrene før det er kommet i handelen; ønsker nogen teaterstyrelse da at opføre mit skuespil, så vil vedkommende jo derom kunne henvende sig til mig. Jeg beder Dem derfor at fastsætte udgivelsestiden ganske efter behag; for mit vedkommende er der intet ivejen for at bogen udkommer så snart den er færdig, forudsat at sådant er hensigtsmæssigt med hensyn til afsætningen. Jeg skriver disse linjer i al hast for at få dem afsted med iltoget. Mange hilsener! Deres hjertelig hengivne Henrik Ibsen. Gossensass i Tyrol, den 14. September 1882 Højstærede herr professor: Tillad mig at aflægge Dem min forbindtligste tak for Deres venlige brev af 25. August, hvilket jeg herved giver mig den ære at besvare. Med stor fornøjelse erklærer jeg gennem denne skrivelse at jeg giver mit samtykke til at herr Wm. M. Lawrence under Deres, herr professor Rasmus B. Andersons tilsyn oversætter mine bøger på engelsk i Amerika, og skal denne oversættelse dersteds være at betragte som den eneste af forfatteren autoriserede. De af herr Lawrence tilbudte betingelser modtager jeg med særdeles erkjendtlighed og beder jeg Dem for samme at frembære min skyldige taksigelse. Jeg lægger stor vægt på at sproget i oversættelsen bliver holdt så nær i overensstemmelse med det jævne daglige talesprog som muligt; alle vendinger og udtryk, som kun hører hjemme i bøger bør på det omhyggeligste undgåes i dramatiske arbejder, navnlig i sådanne som mine, der lægger an på hos læseren eller tilskueren at fremkalde en følelse af, at han under læsningen eller opførelsen er vidne til et stykke virkelighed. De siger, at oversættelsen af «Gengangere» nu snart er færdig; men jeg vilde ikke anse det hensigtsmæssigt om dette skuespil udkom først. Det er det videst gående af de tre arbejder, som De nævner og burde derfor være det sidste i rækken. Denne burde formentlig åbnes med «Samfundets støtter»; derefter burde «Et dukkehjem» komme, da dette danner ligesom en indledning eller en forberedelse til «Gengangere.» I det danske ugeskrift «Ude og hjemme» har Georg Brandes nylig skrevet en længere afhandling over mig, hvilken jeg skal tillade mig at sende Dem. Jeg går nu om nogen tid igen tilbage til Rom. For det tilfælde at De skulde have noget yderligere at meddele mig vil Deres breve hurtigst og sikkrest træffe mig under adresse: Consolato di Svezia & Norvegia. Roma. Med gentagen tak for Deres venlige interesse for mig og min literære virksomhed tegner jeg mig Deres ærbødigst forbundne Henrik Ibsen Gossensass, Tyrol, 21. September 1882. Kære Brandes! Nu har jeg da for lidt over en uge siden fåt mit manuskript fra halsen og kan begynde at genoptage min længe forsømte brevskrivning. Først og fremst vender jeg mig naturligvis til Dem og beder Dem modtage min hjerteligste tak for det literære portræt, som De med vennehånd har udkastet af mig. Jeg er, som De siger, ganske visst ikke ufølsom for æresbevisninger; men højest af alle dem, der hidtil er blevne mig til del sætter jeg dog den hædrende og udførlige fremstilling, jeg allerede i levende live er bleven gjort til genstand for af Dem, der jo dog på dette område står som den første i samtiden. Når mit nye skuespil kommer Dem ihænde, vil De kunne forstå hvorledes det har interesseret, og jeg kan sige, moret mig at bringes i erindring de mange spredte og henkastede ytringer i mine breve til Dem; og De vil da også forstå, hvor højlig det har måttet glæde mig at Deres portræt af mig udkom netop nu, umiddelbart foran udgivelsen af dette mit nye arbejde. Ja, kære Brandes, De har i sandhed været mig en støttende ven dennegang som altid! En faktisk unøjagtighed i Deres fremstilling skal jeg få lov til at berigtige. Mine forældre tilhørte både på fædrene og mødrene side datidens mest ansete familjer i Skien. Stedets mangeårige storthingsrepræsentant, byfogd Paus og dennes bror sorenskriver Paus var min fars halvbrødre og min mors fættere. Ligeså nær beslægtede var mine forældre med familjerne Plesner, v. d. Lippe, Cappelen, Blom, altså omtrent med alle de patricierfamiljer, som dengang dominerede stedet og omegnen. Min far sad som købmand i en mangeartet og vidtløftig virksomhed og yndede en hensynsløs gæstfrihed i sit hus. I 1836 måtte han indstille sine betalinger og der blev os intet andet tilbage end en landejendom i nærheden af byen. Did flyttede vi hen og således kom vi ud af berøring med de kredse, som vi hidtil havde tilhørt. – I «Peer Gynt» har jeg benyttet mine egne barndomsforholde og erindringer som et slags model ved skildringen af livet i «den rige Jon Gynts hus». I Deres senere breve har De gentagende berørt et par omstændigheder, hvis rette simple sammenhæng jeg hidtil ikke har oplyst Dem om. Under mit sidste to dages ophold i København blev det mig sagt at De var rejst på landet og da jeg ikke så Dem og Deres hustru ved middagen hos Hegel, kunde det aldrig falde mig ind at De befandt Dem i byens nærmeste omegn; og jeg kan umulig tro andet, end at også Hegel dengang var uvidende derom. At jeg ved vort sammentræf i München ikke havde læst Deres værk over Lasalle lå ene og alene deri at Hegel ikke endnu havde sendt mig bogen, hvilket han ellers plejer gøre med de forlagsskrifter, som han ved interesserer mig. Jeg gik desuden dengang og tumlede med planen til «Samfundets støtter», og under sådanne omstændigheder læser jeg sågodtsom intet og allermindst de bøger, om hvilke jeg på forhånd kan vide at de helt vilde optage mig. Gid De nu må komme til at føle Dem vel tilfreds i København! Jeg håber at træffe Dem der næste sommer; der er så meget, jeg gerne vilde sige Dem og tale med Dem om. – Her lever vi nu afskårne fra tilbagevejen til Italien ved store oversvømmelser; når vi tør håbe at være i Rom igen, ved vi endnu ikke; foreløbig må vi indskrænke os til at nå Bozen, hvilket for øjeblikket er umuligt. Med vore bedste hilsener til Deres ærede frue Deres hengivne Henrik Ibsen. Gossensass, Tyrol, 26. Septbr 1882. Herr boghandler Lund! Tillad mig herved at anmode Dem om, så snart ske kan, at sende mig, hvad jeg har indestående hos Dem, i veksel, helst på Wien eller også på Berlin eller Paris. Vi befinder os her, 3300 fod over havet, i en temmelig ubehagelig stilling, idet tilbagevejen til Italien ved umådelige oversvømmelser er os afskåret. Jernbanen er for øjeblikket ubrugelig i en strækning af 20–25 mil, og ingen kan sige, hvad tid den igen vil kunne komme i drift. Vi må være fornøjet, hvis vi om et par uger kan komme så langt sydover som til Bozen, der ligger lavt og har et mildt klima; heroppe i Alperne begynder det nu at blive temmelig høstligt. Deres brev bedes mig tilsendt under adresse: Gröbners Hotel. Gossensass. Tyrol. Her har vi boet siden begyndelsen af Juli; men denne sommer har desværre været meget regnfuld. Mit nye skuespil er nu under trykken og vil rimeligvis udkomme i midten af næste måned. I håb om at De har tilbragt en behagelig sommertid og at De befinder Dem vel tegner jeg mig Deres venligst forbundne Henrik Ibsen. Kære Jonas Lie! Tak for al venlighed imod min hustru. Gossensass er, hvad Berchtesgaden engang var – et ideelt arbejdssted uden nysgerrige bladfolk eller bebrillede litteraturdyrkere. Det eneste jeg savner er vore hyggelige lørdagsaftener hos Dig og Din frue. Din hengivne Henrik Ibsen. Brixen in Tyrol, 23.10. 82. Kære herr justitsråd Hegel! Da mit nye stykke forhåbentlig tør ventes at komme i handelen i disse dage, tillader jeg mig at anmode om at exemplarer af bogen må blive sendte i mit navn til Bjørnson, Jonas Lie, G. Brandes, E. Brandes, Drachmann, Fru Thoresen og assessor J. Herman Thoresen i Kristiania. Følgeskrivelser sender jeg ikke dennegang; muligens skriver jeg senere direkte til et par af ovennævnte venner. Jeg vil ikke undlade at aflægge Dem min forbindtligste taksigelse for de særdeles gunstige betingelser med hensyn til honorar og oplagets størrelse, hvormed De i brev af 15. Sept: glædede mig. Deres før omhandlede skrivelse fra begyndelsen af Juli er, trods alle anstillede efterforskninger, ikke kommet mig ihænde; jeg beder Dem derfor om ved lejlighed godhedsfuldt at lade mig vide, hvad jeg i min regnskabsbog tør opføre som honorar for 4. oplag af digtsamlingen. For de tilsendte elegante exemplarer af denne takker jeg Dem særdeles meget; ligeså for hvad De forøvrigt til forskellige tider i denne sommer har havt den godhed at betænke mig med. Drachmanns nye stykke indeholder meget både smukt og godt; det gør mig ondt at jeg ikke ubetinget kan sige det samme om «En opgående sol»; der er ikke nogen rigtig virkelighed i den bog. – For 14 dage siden forlod vi Gossensass, og sidder nu hernede i det dejlige Brixen i fuld sommer mellem vinhaverne. Længere sydover kan vi endnu ikke komme med vor temmelig svære bagage, da den forfærdelige oversvømmelse i midten af forrige måned har bortrevet jernbaner og landeveje på en strækning af over 25 mile; en af de første dage i November håber vi dog at kunne komme afsted og rejser da direkte til Rom. Vor nuværende adresse er Hôtel Elefant. Brixen. Tyrol; fra 1. November bedes mulige postsendelser til mig adresserede som sædvanligt til konsulatet i Rom. Med gentagen tak og med vore bedste hilsener til Dem og Deres kære tegner jeg mig Deres hjertelig hengivne og forbundne Henrik Ibsen. Hotel Elefant, Brixen, Tyrol, den 28. Oktober 1882. Kære herr justitsråd Hegel! I mit forrige brev tror jeg at jeg bad Dem om fra 1. November at sende mine postsager til Rom. Idag meldes imidlertid her at den provisoriske forbindelse med syden på grund af nye oversvømmelser atter er afbrudt endog for fodgængere. Vi sidder altså fremdeles fast her på ubestemt tid; jeg tillader mig derfor at anmode Dem om at hvadsomhelst De måtte have at sende mig, må blive adresseret hid til Brixen så længe indtil jeg melder vor afrejse. Situationen er eventyrlig; men heldigvis er det os jo ikke så magtpåliggende at komme til Rom til nogen bestemt tid da Sigurd jo nu ikke har mere med universitetet at bestille; og forøvrigt befinder vi os her i en dejlig sydlandsk egn og i Tyrols bedste hotel. Bergens teater har allerede anholdt om at måtte få mit nye stykke; men jeg holder mit svar tilbage indtil jeg ved at bogen er udkommen, hvilket forhåbentlig sker i den allernærmeste fremtid. Dette i hast for idag. Mange hilsener! Deres hjertelig hengivne Henrik Ibsen. Brixen, den 1. November 1882. Kære herr justitsråd Hegel! Igår havde jeg den fornøjelse at modtage Deres venlige brev af 27. f. m. og takker Dem på det forbindtligste for de meddelte oplysninger angående det nye oplag af mine digte m. m. – Den seneste oversvømmelse har anrettet overordentlig stor skade på jernbanen sydover; men det lader dog til at denne vil kunne repareres i kortere tid end man i førstningen troede. Når vi kan komme afsted er imidlertid endnu uvisst, og jeg tillader mig derfor, for alle muligheders skyld, at anmode Dem om godhedsfuldt at sende mig hid til Brixen 1000 kroner i tyske RmՖ, hvilke her i Tyrol med temmelig god fordel kan omsættes i Gülden. Mit nye stykke udkommer altså noget senere end oprindelig påtænkt; men det er jo naturligt at et så betydeligt oplag kræver megen tid, og jeg er jo forvisset om at udgivelsen fremmes så meget, som omstændighederne tillader. Jeg tillader mig at anmode om at et heftet expl: af bogen, så snart sådanne haves, må blive mig hidsendt, samt at et lignende expl: må blive sendt til herr Wilhelm Lange i Berlin. Hans adresse er: Kastanienallee 19 & sol;20. Med vore bedste hilsener til Dem og Deres kære familje tegner jeg mig Deres hjertelig hengivne og forbundne Henrik Ibsen. Brixen i Tyrol, den 18. November 1882. Herr skolebestyrer Bendixen! Ifølge Deres skrivelse af 11. Oktober ønsker bestyrelsen for Bergens nationale scene at få overladt mit nye skuespil «En folkefiende» til opførelse. Jeg meddeler herved at sådant kan ske imod et honorar af 800 kroner, der afsendes til min kommissionær boghandler Nils Lund i Kristiania dagen efter at første opførelse har fundet sted. De øvrige betingelser kan forblive uforandrede overensstemmende med kontrakten. Så længe ikke regering og storthing viser mig den retfærdighed at holde mig nogenlunde skadesløs for de store tab, jeg som dramatiker lider i udlandet ved at være ubeskyttet dersteds, så længe får teatrene i Norge finde sig i at betale mine stykker højere end hidtil; thi det er jo disse teatre, som høster nytten af den nuværende retløse og lovløse tilstand; man kan tage så mange udenlandske stykker man vil og opføre dem uden at erlægge honorar derfor. Jeg benytter anledningen til at spørge, hvorledes jeg skal forstå den omstændighed at de mig ved Bergens teater tilkommende honorarer for forrige sæson ikke er blevne indbetalte til min kommissionær. Jeg har af aviserne set at fru Hennings optrådte gentagende gange i «Et dukkehjem», og formentlig har man i nysnævnte tidsrum også spillet andre af mine stykker. Vi afrejser på mandag herfra til Rom. Min adresse dersteds er som vanligt: Consolato di Svezia & Norvegia. Ærbødigst Henrik Ibsen. Skurk! Henrik Ibsen. Rom, den 2. December 1882. Kære herr justitsråd Hegel! Efter en besværlig og tildels virkelig farefuld rejse kom vi hid den 24. f. m. og befinder os nu i god ro i vor vanlige bolig. Jeg vil ikke nægte at jeg med nervøs utålmodighed går og venter på udgivelsen af mit nye skuespil, hvilken jo ved forskellige sammenstødende omstændigheder og formentlig også af hensigtsmæssighedshensyn er bleven en del forsinket, men som nu forhåbentlig har fundet sted. Idag, når jeg læser de danske aviser, håber jeg at se bogen averteret. For bøger i almindelighed er jo slutningen af November en meget god udgivelsestid; men ikke ganske for skuespil, der i sådant fald ikke vil kunne komme til opførelse før den bedste tid af teatersæsonen er forbi; navnlig vil dette være tilfældet for Sverigs vedkommende, hvor jo stykket først må oversættes. Men på den anden side er jo oplaget af mit nye stykke så overmåde stort at det ganske utvilsomt er lige ønskeligt for os begge at det udkommer på et tidspunkt, da det tør gøre regning på publikums hele og udelte opmærksomhed, uforstyrret af andre samtidige literære nyheder. Den nærmeste anledning til at jeg skriver idag er den at jeg desværre allerede nu igen nødes til at bede Dem om godhedsfuldt at ville sende mig en veksel for 1000 kroner. Forrige sending kom mig rigtig ihænde i Brixen, og aflægger jeg Dem herfor min bedste og forbindtligste tak. Derhos vilde jeg være Dem meget takskyldig om De for min regning vilde lade indkøbe norske 4 & half; & percnt; hypotekbankobligationer til et pålydende beløb af 4000 kroner. Jeg hører at norske statspapirer for tiden mødes med en viss mistillid på det udenlandske pengemarked, og som følge deraf er kursen kanske nu favorabel for indkøb. Jeg for mit vedkommende nærer ingensomhelst betænkelighed ligeoverfor disse papirer; jeg kender så godt de politiserende skrighalse oppe i Norge og ved at det fra deres side aldrig kommer til alvorlig handling. Her skal allerede være ankommet en stor mængde skandinaver til Rom, men jeg har endnu kun truffet såre få af dem. Fru Heiberg har været så venlig at sende mig sin interessante bog; jeg tilskriver hende i disse dage for at takke for denne i sandhed sjelden værdifulde gave. Med mange hilsener til Dem og Deres kære kreds tegner jeg mig Deres hjertelig hengivne og forbundne Henrik Ibsen. P. S. Skulde Bjørnson for tiden være i København bedes han og hans hustru hilset på det bedste og venskabeligste fra mig og mine. H. I. Monsieur Hegel Kbhavn Representation Copenhague Stockholm permise Ibsen Monsieur Schrøder chef de theatre Christiania Quatre mille couronnes premiere representation autres conditions invariables Ibsen Rom, den 6. December 1882. Herr skolebestyrer Bendixen! Som svar på Deres skrivelse af 27. November meddeles herved at jeg ikke ser mig istand til at fravige de af mig opstillede, vel overvejede betingelser. Ærbødigst Henrik Ibsen. Rom, den 8. December 1882. Kære herr Josephson! Det gør mig ondt at måtte meddele Dem at jeg ikke kan overdrage Dem mit nye skuespil til opførelse. Direktionen for de kgl: teatre har nemlig anholdt om eneretten til stykkets opførelse i Stockholm og jeg har allerede per telegraf givet mit samtykke. Gerne skulde jeg have set mit stykkes opsætning i Deres kyndige og erfarne hænder; men dette er jo nu en umulighed. Med oprigtigt venskab Deres hengivne Henrik Ibsen. Rom, den 12. December 1882. Herr Kammerherre Fallesen. Det var mig særdeles kært gennem justitsråd Hegel at erfare at De ønskede at bringe mit nye skuespil til opførelse på det kgl: teater, og jeg håber at mit telegramsvar er kommet Dem rigtig ihænde. Hensigten med disse linjer er nærmest at forebygge en fejlagtig opfatning og gengivelse af en af rollerne i stykket. I et københavnsk blad, der refererer stykkets indhold, omtales kaptejn Horster som en «gammel» mand, en «gammel» ven af doktoren, o. s. v. Dette er en misforståelse. Kaptejn Horster er en ung mand; han er et af «de unge mennesker», som doktoren siger at han så gerne ser i sit hus. Horster må, navnlig i det korte replikskifte mellem ham og Petra i femte akt, spilles således at man deraf aner et begyndende varmt og inderligt forhold mellem disse to. Derhos tillader jeg mig at anholde om at der også til bipersonerne i fjerde akt må blive anvendt dygtige skuespillere i videst mulig udstrækning; jo flere karakteristiske, natursande skikkelser i mængden, desto bedre. Jeg beder herr kammerherren godhedsfuldt undskylde denne henvendelse, der kanske vel egentlig er overflødig, og tegner mig med udmærket højagtelse ærbødigst Henrik Ibsen. Direction Theatre royal Sthlm Representation permise lettre demain Ibsen Til direktionen for de kgl: teatre. Stockholm. Justitsråd Hegel har oversendt mig direktionens skrivelse af 1. December, hvori udtales ønsket om at måtte få opføre mit nye skuespil «En folkefiende». Den begærede tilladelse meddeles herved på det vilkår at omkostningerne ved oversættelsen bliver mig uvedkommende og at honoraret således i sin tid udbetales mig uden nogensomhelst afkortning. Det forventes at oversættelsen lægges i en kyndig literatørs hånd og at stykkets indstudering og opsætning foretages med al mulig omhu. Ligeledes må jeg betinge mig at alle smårollerne i fjerde akt, ved folkemødet, udføres af virkelige, dygtige artister og ikke af underordnede personer ved teatret. Jo flere karakteristiske, natursande skikkelser i mængden, desto bedre. En svensk tidning, som har givet en oversigt over stykkets indhold, har misforståt en af de optrædende personer, hvilket jeg herved gør opmærksom på. Nævnte tidning betegner nemlig «kaptejn Horster» som en «gammel» mand, en «gammel» ven af doktoren, o. s. v. Dette er fuldstændig urigtigt; kaptejn Horster er en ung mand; han er et af «de unge mennesker», som doktor Stockmann siger at han så gerne ser i sit Hus. Det korte replikskifte mellem Horster og Petra i femte akt må spilles således, at man aner et begyndende varmt og inderligt forhold mellem disse to. Rom, den 13. December 1882. Dr: Henrik Ibsen. Rom, den 14. December 1882. Herr teaterchef Schrøder! Tillad mig herved at sende Dem nogle linjer i anledning af den forestående indstudering af «En folkefiende». Det er naturligvis ikke min mening her på afstand at ville øve nogen indflydelse hverken på iscenesættelsen af stykket eller på rollefordelingen; men nogle ord om, hvorledes jeg har tænkt mig et og andet, kan dog ikke skade. Jeg tør formentlig forudsætte som givet at fru Wolf og ikke nogen anden kommer til at spille fru Stockmann. Fru Wolf er utvilsomt den skuespillerinde ved Kristiania teater, der besidder de fleste betingelser for at kunne gengive denne karakter således, som jeg har set og skildret den. Dersom De til Hovstads rolle har en forøvrigt brugbar fremstiller af ikke altfor heltemæssige legemsdimensioner, så bør en sådan vælges. Hovstad stammer fra fattige husmandsfolk, er vokset op i et usundt hjem under slet og utilstrækkelig ernæring, har frosset og slidt ondt hele sin barndom igennem og senere har han som fattigt ungt menneske naturligvis fristet mangt et savn. Slige livsvilkår afsætter sine mærker ikke blot i den indre men også i den ydre personlighed. Helteskikkelser af almuestand forekommer i virkeligheden kun som undtagelser. Under alle omstændigheder må Hovstad have noget tungt over sig, noget sammenfaldet eller ludende i holdningen, noget usikkert i bevægelserne; men alt dette, naturligvis, gengivet med fuld natursandhed. Billings replikker er således formede at de kræver østlandsk og ikke f. ex: bergensk dialekt. Han er også nærmest en østlandsk karakter. Skibskaptejn Horster har en dansk kritiker, løjerligt nok, taget komplet fejl af. Kritikeren betegner nemlig Horster som en gammel mand, som doktor Stockmanns gamle ven, o. s. v. Dette er naturligvis ganske urigtigt. Horster er en ung mand, et af de unge mennesker, hvis gode appetit doktoren glæder sig over, men som ikke ofte kommer der i huset fordi han ikke gerne er sammen med Hovstad og Billing. Allerede i første akt må Horsters interesse for Petra fint og let skinne igennem og under det korte replikskifte mellem ham og hende i femte akt må man ane at disse to nu står ved begyndelsen til et varmt og inderligt forhold. Begge gutterne må afrettes med stor ufortrødenhed så længe til forskellighederne i deres væsen kommer tydeligt frem. Jeg må anholde om at alle disponible skuespillere uden undtagelse anvendes i fjerde akt. Instruktøren må her indskærpe den størst mulige natursandhed og strængt forbyde enhver karikerende overdrivelse. Jo flere karakteristiske skikkelser med virkelighedspræg i mængden, desto bedre. Instruktionen må, hele stykket igennem og for hver eneste rollehavendes vedkommende, ubønhørligt påsé at replikkerne ikke forvanskes. De må lyde præcist således, som de står i bogen. Et livfuldt tempo er ønskeligt. Da jeg sidst var i Kristiania teater forekom foredraget mig slæbende. Men fremfor alt natursandhed, – illusion af at altsammen er virkeligt og at man sidder og ser på noget, som går for sig i livet. «En folkefiende» er ikke let at sætte i scene. Der kræves et overmåde vel indøvet sammenspil, altså mange og omhyggeligt ledede prøver. Men jeg stoler på den gode vilje hos alle vedkommende, og kunstnerisk begavelse skorter det jo ikke på ved Kristiania teater. Dette er i korthed hvad jeg, måske til overflod, gerne vilde sige. Med tak for det modtagne telegramsvar tegner jeg mig Deres ærbødigst forbundne Henrik Ibsen. Rom, den 18. December 1882. Kære herr justitsråd Hegel! Med forbindtligst tak erkender jeg modtagelsen af den nys tilsendte veksel. Uagtet kursen blir jeg dog stående ved de norske 4 & half; & percnt; hypotekbankobligationer, da jeg ikke finder noget andet papir, der forekommer mig fordelagtigere. Til direktionen for det kgl: teater i Stockholm har jeg telegraferet og derefter skrevet; den sag er altså i orden. Undskyld at jeg ikke tidligere har underrettet Dem herom. Til Josephson har jeg sendt mit skriftlige afslag på hans tilbud. Min hustru beder mig frembære for Dem sin bedste taksigelse for det allerede i Tyrol modtagne prægtige exemplar af «En folkefiende». Desværre må jeg endnu plage Dem med besørgelsen af 3 friexemplarer, hvilke forhåbentlig skal blive de sidste. Det ene bedes sendt til min biograf, docenten dr: Valfrid Vasenius i Helsingfors, det andet til kaptejn U. von Feilitzen i Linköping (der er forfatter til bogen «Ibsen ock äktenskapsfrågan») og det tredje til Fr: Bætzmann i Paris. Dennes adresse kender jeg ikke; men pakken kan jo anbefales til den svenske og norske legation dersteds. Tag mig ikke altfor ilde op at jeg besværer Dem med dette i denne travle tid! Det har været mig meget kært og interessant at læse de forskellige anmeldelser, som De fra tid til anden har havt den godhed at sende mig. Ligeledes glæder det mig meget at erfare at mit stykke finder så god afsætning. Modtag vore bedste ønsker om en glædelig jul for Dem og Deres kære familje. Deres hjertelig hengivne og forbundne Henrik Ibsen. Rom, den 24. December 1882. Herr teaterchef Schrøder! «Morgenbladet» har bragt en meddelelse om rollebesætningen i «En folkefiende», og i den anledning må jeg atter ulejlige Dem med nogle linjer. Jeg ser at herr Gundersen skal spille byfogden. Denne skuespillers ydre passer ganske visst ikke videre godt for en mand, som ikke tåler at tænke på at spise varm mad til aftens, som har en dårlig mave, en slet fordøjelse og som lever af tyndt thevand. Heller ikke passer det synderligt for en mand, der betegnes som pén, fin og pertentlig. Men disse mangler kan jo tildels afhjælpes ved en hensigtsmæssig maskering og påklædning. Herr Gundersen må derfor anvende stor omhu på disse to ting. Heller ikke harmonerer herr Reimers’s legemsbygning med et temperament som doktor Stockmans; iltre mennesker er i almindelighed mere spædlemmede. For herr Reimers gælder altså ganske den samme anmodning, som foran er rettet til herr Gundersen. Han må gøre sig så tynd og så liden som det er ham muligt. Herr Hansson kender jeg ikke; men efter alt, hvad jeg hører om ham tviler jeg ikke på at han vil kunne spille Hovstads rolle tilfredsstillende. Derimod må jeg bestemt gøre indsigelse imod at Horster udføres af herr H. Brun. Jeg henholder mig i et og alt til hvad jeg i mit forrige brev udtalte om dette parti, og anmoder om at rollen må blive givet til herr Schanke samt om at denne må blive gjort bekendt med hvorledes jeg ønsker rollen opfattet og spillet. Imod besætningen for øvrigt har jeg intet at indvende. Herr Selmer er sikkerlig på sin plads som Billing; dennes mundheld «gud døde mig» må ikke markeres, det må falde ganske som et udtryk, hvorved han igrunden ingenting tænker. Frøken Gjems kender jeg ikke; men jeg lægger stor vægt på at Petras rolle blir spillet korrekt og med fuld troværdig natursandhed. – Med anmodning om at honoraret for stykket i sin tid må blive indbetalt til boghandler Nils Lund tegner jeg mig ærbødigst Henrik Ibsen. Rom, den 27. December 1882. Herr boghandler Lund! Med forbindtligst tak erkender jeg modtagelsen af den under 2. Oktober afsendte veksel. Når første opførelse af «En folkefiende» har fundet sted på Kristiania teater har direktionen til Dem at indbetale 4000 kroner. Dette beløb bedes godhedsfuldt tilstillet den Gyldendalske boghandel. Ligeledes har bestyrelsen for det norske teater i Bergen, så snart stykket dersteds har været spillet 1 gang, at indbetale til Dem 800 kroner. Af denne sum bedes 245 kroner indsatte på min søns sparebanksbog og resten hidsendt per veksel. Bestyrelsen for Bergens teater har meddelt mig at den for nogen tid siden har sendt Dem 60 kroner, der tilkom mig som afgift for opførelser af ældre stykker i forrige sæson. Dette beløb samt min gage for 4. kvartal, med fradrag af Deres honorar o. s. v., vilde jeg gerne have hidsendt snarest muligt. Min postadresse hersteds er som før: Consolato di Svezia & Norvegia. Her er for tiden en hel mængde Skandinaver i Rom, og deriblandt ikke få norske. I slutningen af forrige måned kom vi hid tilbage efter en temmelig besværlig rejse gennem de oversvømmede tyrolske og norditalienske distrikter. Det er umuligt at gøre sig nogen forestilling om de umådelige ødelæggelser når man ikke har været på stedet. Med tak for det nu snart forløbne år og med ønsket om et godt og glædeligt nytår tegner jeg mig Deres særdeles forbundne Henrik Ibsen. Rom, 28. December 1882. Et exemplar af «Grundtræk af Danmarks statsforfatning og statsforvaltning» ved C. V. Nyholm, i kommission hos G. E. C. Gad bedes godhedsfuldt hidsendt. Tillægget angående Sverige og Norge behøves ikke. Ærbødigst Henrik Ibsen. Rom, den 31. December 1882. Herr teaterchef Schrøder! Desværre ser jeg mig nødsaget til endnu en gang at ulejlige Dem med nogle linjer. Af Deres ærede skrivelse, som jeg modtog igår, erfarer jeg at man agter at lade begge gutterne i mit stykke spilles af to skuespillerinder. Dette har gjort mig noget urolig, da jeg deri tror at se et vidnesbyrd om at man ikke har været tilbørlig opmærksom på den ånd, hvori dette stykke er skrevet og hvori det kræver at fremstilles. At lade gutteroller spilles af damer kan til nød gå an i operetten, i vaudevillen eller i det såkaldte romantiske skuespil; thi der kræves ikke først og fremst ubetinget illusion; enhver tilskuer er sig under opførelsen fuldt bevidst at han bare sidder i et teater og ser på en teaterforestilling. Men anderledes forholder det sig når «En folkefiende» spilles. Tilskueren skal føle sig som om han var usynlig tilstede i doktor Stockmanns dagligstue; alt må her være virkeligt; begge gutterne også. Derfor er det at de ikke kan spilles af to forklædte skuespillerinder med lokkeparykker og med snørliv; de kvindelige former kan ikke dølges af dragten, trøje og buxer, og aldrig vil de få nogen tilskuer til at tro at han har for sig to virkelige skolegutter fra en af småbyerne. Hvorledes kan desuden en voksen dame komme til at se ud som et 10 års barn? Begge rollerne må derfor nødvendigvis spilles af børn, i yderste nødsfald af et par småpiger, hvis former endnu ikke er udviklede; og da væk med korsetterne og lad dem få store tykke guttestøvler på benene. Guttemanerer må de naturligvis også oplæres i. Det er i stykket foreskrevet at doktor Stockmann ved folkemødet skal være klædt i sort; men dragten må hverken være ny eller elegant, og hans hvide halsklud kan gerne sidde lidt påskæve. Men sligt finder nok herr Reimers på af sig selv. Det glæder mig at herr Johannes Brun får med iscenesættelsen at gøre. Dette hverv vil volde ham en hel del arbejde og møje; men jeg er forvisset om at han gør sit bedste i enhver henseende og at han vil komme til at høste anerkendelse derfor. For øvrigt kan jeg ikke godt tænke mig at stykket skulde kunne blive færdigt til opførelse så tidligt som i midten af Januar. Med en hilsen til personalet og med ønsket om et godt nytår for alle teatrets vedkommende tegner jeg mig Deres ærbødigst forbundne Henrik Ibsen. Rom, den 11. Januar 1883. Kære herr justitsråd Hegel! Skøndt det rigtignok nu er lovlig sent, vil jeg dog benytte anledningen til at bringe Dem min varmeste tak for det forløbne år og vore bedste ønsker om alt godt for Dem og Deres i det år, vi nys er trådt ind i. Ligeledes takker jeg Dem på det forbindtligste for de til julen tilsendte bøger og på min søns vegne for Madvigs værdifulde værk, hvormed De har havt den venlighed at betænke ham. Kristiania teater har efter 1. gangs opførelse af «En folkefiende» at erlægge et honorar af 4000 kroner. Dette beløb vil da straks blive Dem sendt gennem boghandler Nils Lund. Min anmodning er at, når sådant er sket, der må blive indkøbt 4 & half; & percnt; norske hypotekbankobligationer til nysnævnte beløb. For de senest indkøbte er jeg Dem særdeles forbunden. Derhos vilde jeg takke Dem meget om De vilde vise mig den godhed atter igen at sende mig 1000 kroner på vanlig måde ved veksel på Paris eller direkte anvisning på Schmitt & Nast, dog helst det første da jeg derved sparer stempelafgiften. Jeg går allerede igen og komponerer og lægger planer til et nyt skuespil af samtidslivet. Det vil blive i 4 akter og jeg håber at jeg senest inden et par måneder vil kunne gå ivej med det egentlige arbejde. Italiens luft, den lette levemåde hernede, virker stærkt påskyndende på min produktivitet. Det falder mig langt lettere at arbejde her end i Tyskland. For tiden er der en stor mængde Skandinaver forsamlet i Rom; men de fleste af dem ser jeg kun sjeldent, og mange kender jeg slet ikke. Det er mig en fornødenhed at isolere mig nu da jeg går og tumler med disse nye planer. Med vore bedste hilsener til Dem og Deres kære familje tegner jeg mig Deres hjertelig hengivne og forbundne Henrik Ibsen. Rom, den 12. Januar 1883. Herr boghandler Lund! Forbindtligst tak for den tilsendte veksel. På omstående blad følger den forlangte fuldmagt; men sandsynligvis indtræffer den først i Kristiania efter at beløbet allerede er hævet. Deres særdeles forbundne Henrik Ibsen. Rom, den 13. Januar 1883. Herr Kaptejn U. v. Feilitzen! Da jeg i midten af Maj måned forrige år havde havt den glæde at modtage og gøre mig bekendt med Deres bog om mig og mit forhold til ægteskabsspørgsmålet, var det min hensigt at sende Dem min tak i en lang og udførlig skrivelse. Der var imidlertid omstændigheder tilstede, som dengang hindrede mig i at udføre mit forsæt. Jeg var netop i de dage begyndt at skrive på mit sidst udkomne skuespil, og dette arbejde lagde beslag på al min tid og gjorde mig uskikket til at indlade mig på nogensomhelst brevveksling udenfor den rent forretningsmæssige. Heller ikke idag vil jeg udtale mig vidtløftigt om Deres geniale værk. Ved nærmere overvejelse finder jeg at det jo egentlig heller ikke tilkommer mig at udtale mig derom. Men hvad jeg tør sige er at jeg har beundret den originalitet og sjeldne dybsindighed, hvoraf Deres værk er gennemåndet, og ikke mindre den glimrende fremstillingsform, der må gøre bogen fængslende for enhver intelligent læser. Det er en stor og uvurderlig håndsrækning til forståelse af mine skrifter, som De i dette værk har budt mig og som jeg med hjertelig glæde modtager. Jeg har kun min tak at byde Dem til gengæld. Hjertelig tak for Deres bog og for den kærlighed til emnet, som åbenbarer sig på hvert blad! Jeg omgåes med den plan muligens at gæste Sverige til sommeren. Dette vil afhænge af, hvorvidt det lykkes mig i nogenlunde betimelig tid at få fuldført et nyt dramatisk arbejde, hvormed jeg allerede er begyndt at beskæftige mig. Lykkes dette så var det vel muligt at jeg kunde få den glæde personlig at gøre Deres bekendtskab og mundtlig gentage min tak til Dem fordi De har udtalt det åndfuldeste og dybeste, som endnu er blevet sagt om min digtning. Deres ærbødigst og hjerteligst forbundne Henrik Ibsen. Rom, den 17. Januar 1883. Højt ærede fru Camilla Collett! Snart indtræffer der nu en betydningsfuld mærkedag i Deres liv, en dag, som fortjener at mindes og fejres i vide kredse. Jeg kan ikke tvile på at også så vil ske, skønt jeg rigtignok ikke af aviserne kan se at der træffes forberedelser. Men sligt holdes vel hemmeligt. I vor lille familjekreds hernede må De være overbevist om at vi ikke lader den 23de gå forbi uden at tømme et glas på Deres velgående i det nye decennium, De nu træder ind i. Det er en stor literær livsgerning, De på denne dag med stolthed kan se tilbage på. Men det er mit faste håb at denne livsgerning endnu ikke på lang, lang tid vil være at betragte som afsluttet. De besidder jo sindets ungdom i usvækket fylde. Med Deres tanker, Deres idéer og Deres interesser står De endnu som før kæmpende ude mellem forposterne; De har ikke ladet Dem distancere af de skiftende tider, og derfor tør det vel forventes at De endnu gennem en række af år vil eje kraft til at yde mangt et værdifuldt bidrag til fuldstændiggørelse af Deres rige og geniale produktion. Ideerne vokser og forplanter sig langsomt oppe hos os; men uformærket sker det dog. Det Norge, som er ifærd med at udvikle sig, vil bære mærker af, hvad Deres ånd har virket og banet vejen for. De er en af de kæmpere, som det kommende mindst af alle vil kunne tænke sig borte fra forudsætningerne, fra udviklingsgangen. Men først og fremst vil jeg rigtignok ønske at takken og påskønnelsen i fuldt mål må blive Dem tildel allerede i Deres levende live. Der er noget nedtrykkende, noget dybt forstemmende i dette at menneskene evig og altid kommer for sent, når de engang skal til at gøre godt igen og oprette, hvad de altfor længe har forsømt. Ligeover for mig selv afficerer det mig ikke en smule; men det kan ærgre, forbittre og oprøre mig, når jeg iagttager sligt ligeover for dem jeg højagter og beundrer. Dog, den forestående festdag vil forhåbentlig ikke give anledning til deslige betragtninger. Den vil bringe Dem solskinsvejr og et varmende luftdrag midt i den hjemlige vinterkulde. Lad disse linjer fra syden, fra Pincio, som De elsker så højt, få medvirke lidt dertil. Held og lykke for dagen og for alle Deres kommende levedage! Deres hjertelig hengivne Henrik Ibsen. Rom, den 23. Januar 1883. Herr Herman Bang! Når jeg indtil idag har ventet med at besvare Deres brev, er grunden den at jeg forudsatte at en direkte henvendelse til mig fra Casinoteatrets direktion var undervejs, og denne vilde jeg først oppebie. En sådan henvendelse er imidlertid ikke indløbet. Derimod modtog jeg i formiddags et telegram fra justitsråd Hegel, indeholdende at «Casinoteatret» venter svar angående «Gengangere». Forinden et definitivt svar kan gives er det imidlertid nødvendigt at direktionen sætter sig i forbindelse med mig; der er i denne sag meget, som må afhandles; mange betingelser må bringes på det rene; visse betænkeligheder, som jeg kunde nære, må man overtyde mig om er ugrundede. Nærmere at udtale mig om sagen ansér jeg ubetimeligt så længe jeg ikke med fuld sikkerhed ved at det er teaterdirektionen selv, som ønsker at bringe det omhandlede stykke til opførelse. Med oprigtig tak for den venlige interesse, hvormed De omfatter dette mit arbejde tegner jeg mig Deres særdeles forbundne Henrik Ibsen. Rom, den 24. Januar 1883. Herr storthingspræsident Sverdrup! De idag ankomne norske blade har bragt os et sørgebudskab fra Deres hjem. Tillad mig at udtale min og mines inderlige deltagelse i anledning af det store smertelige tab, De nys har lidt. Jeg tør tale i samtlige herværende norskes navn, når jeg sender Dem disse linjer. Vær forvisset om at alle vore tanker er hos Dem i Deres sorg. Deres ærbødigst hengivne Henrik Ibsen. Rom, den 21. Februar 1883. Kære herr justitsråd Hegel! Jeg frygter at jeg i mit forrige brev glemte at takke Dem for de bøger, som De ved juletid var så venlig at sende mig og som har beredt os en stor fornøjelse. Tillad mig derfor herved at indhente det forsømte og samtidig at sende Dem min bedste tak for Goldschmidts nye bog, hvilken jeg har læst med megen interesse; den er fin, elegant og dyb, som alt, hvad G. skriver. Ligeledes erkendes med tak modtagelsen af den sidste pengesending. Telegrammet angående Kasinoteatret har jeg besvaret direkte til vedkommende. Det var ikke direktøren, der havde henvendt sig til mig men forfatteren Herman Bang, som skrev at frøken Lerche ønskede «Gengangere» til sin beneficeforestilling. Selvfølgelig kunde jeg ikke reflektere herpå så længe ikke direktøren selv var trådt i underhandling med mig, og dette er hidtil ikke sket. «En folkefiende» er antaget til opførelse på Göteborgs teater, hvor det vil blive givet i den nærmeste fremtid. Honoraret efter første forestilling, 500 kroner, har jeg forlangt indbetalt til Dem. Stykket er nu givet på det svenske teater i Helsingfors, hvor det honoreres som originalstykker. Også dette beløb vil blive indsendt til Dem; men hvor meget det kan udgøre ved jeg ikke. Men nu kommer udgiftsiden. Jeg behøver en veksel for 1600 kroner. At beløbet er så stort kommer af at Sigurd i næste måned skal rejse til Paris, hvor han i omtrent ¼ år må opholde sig for sine studiers skyld. En så stor sum har jeg nu vistnok ikke at disponere over hos Dem; men jeg håber at De, som sædvanligt, godhedsfuldt vil forstrække mig med det manglende. Derhos vilde jeg gerne høre Deres mening om et literært projekt, nemlig om, hvorvidt det ikke skulde være tænkeligt at en ny gennemarbejdet udgave af mit ungdomsarbejde «Gildet på Solhoug» skulde kunne påregne afsætning. Dette stykke er hidtil blevet ganske mistydet af kritikerne og er vistnok kun kendt af såre få. I sin nye bog om mig har nu docent, dr. Valfrid Vasenius i Helsingfors givet en rigtig og udtømmende forklaring af stykket, således, som han modtog den af mig selv i München for nogle år siden. Denne bog er ialfald i Sverig og Finland mødt med megen interesse. Derfor havde jeg tænkt at stykket nu kunde udgives med en fortale ligesom «Catilina». Bogen har vistnok ikke på mange år været i handelen, og stykket er ganske kort; det hele vil neppe udgøre 120 sider. Hvis De tror at dette foretagende er tilrådeligt, vilde jeg gerne ad antikvarisk vej erholde et expl. af stykket, hvorefter jeg kunde omskrive det. Senere kunde det da trykkes og udgives, når tiden engang fandtes belejlig. Omskrivningen af dette gamle stykke vilde ikke i nogen mærkbar grad forsinke det nye arbejde, hvormed jeg nu i tankerne beskæftiger mig. Men hvorvidt foretagendet er tilrådeligt og praktikabelt, derover kan ene De have det rette overblik, og jeg beder Dem derfor engang ved lejlighed lade mig høre Deres mening om sagen. Fra dr. og frøken Reiersen, som for tiden opholder sig her, kan jeg bringe en genhilsen. Jeg har været sammen med dem i et aftenselskab i konsulatet, og håber snart igen at have samme fornøjelse. Foråret begynder nu at komme, markerne grønnes og mandeltrærne har snart afblomstret. Med vore bedste hilsener til Dem selv og Deres kære familje tegner jeg mig Deres hjertelig hengivne Henrik Ibsen. Rom, den 23. Februar 1883. Til direktionen for dampskibet «Dronningen». Kristianssand. Da der i året 1875 udstedtes indbydelse til aktietegning i et nyt dampskib, som agtedes sat i fart mellem Kristianssand og Kristiania, blev dette foretagende af indbyderne fremstillet som et efter al sandsynlighed særdeles lovende. I tillid til indbydernes navne og beregninger tegnede jeg 5 aktier i bemeldte dampskib. De to første årsberetninger meldte om forskellige større uheld, der havde tilstødt skibet, og på grund af hvilke der ingen dividende kunde udbetales aktieejerne. Senere er intet årsregnskab og ingen årsberetning kommet mig for øje. Men af aviserne har jeg set at fartøjet i dette tidsrum stadigen uden extraordinære afbrydelser har faret i den planmæssige rute. Ikke desto mindre har jeg i al denne tid indtil dato intet udbytte erholdt af mine aktier. Jeg kan ikke godt tænke mig at et konsortium af praktiske forretningsmænd kunde ville fortsætte et foretagende, som gennem flere år har vist sig at være aldeles uproduktivt. Men alligevel har jeg ikke erfaret at man tænker på at opløse selskabet eller få dampskibet solgt. Det ligger derfor nær at tænke sig at foretagendet dog, om end ikke direkte så ialfald indirekte, kan betragtes som lønnende for aktionærerne, der vel omtrent allesammen, med undtagelse af mig, må antages at være bosatte i strøget fra Kristianssand til Kristiania. Det tør antages at samtlige disse herrer er vareforsendere, som, ved at benytte dampskibet «Dronningen», gennem dettes lave fragtsatser finder sig skadesløse for afsavnet af direkte udbytte af de indskudte kapitaler. Imod et sådant arrangement vilde der naturligvis intet være at indvende såfremt det i lige grad kom samtlige aktionærer tilgode. Men er det virkelig etableret, så har jeg ialfald ingen fordel deraf; thi jeg er ingen forretningsmand og specielt ingen vareforsender eller modtager. Da jeg tegnede mine aktier gjorde jeg regning på i henhold til indbydelsen at erholde et reelt direkte udbytte af mine penge. Jeg antager at den årlige generalforsamling nu snart vil blive afholdt og jeg anmoder om at forsamlingen må blive gjort bekendt med denne skrivelse. Derhos henstiller jeg til generalforsamlingen at afgøre om ikke billighed og retfærdighed taler for at selskabet enten indløser mine aktier eller i alt fald bevilger mig af disse en årlig dividende, der kan skønnes at stå i et passende forhold til det udbytte, de øvrige aktionærer må antages at nyde af deres indskudte penge. Skulde imidlertid faktum være det for mig utænkelige at dampskibet i alle disse år har sejlet og fremdeles sejler uden hverken direkte eller indirekte fordel for nogen af aktionærerne, så tillader jeg mig at foreslå at fartøjet snarest muligt sælges og at selskabet opløser sig. I forventning om gennem direktionen at erfare generalforsamlingens beslutning, og med tilføjende at min postadresse er: Consolato di Svezia & Norvegia. Rom – tegner jeg mig ærbødigst Dr: Henrik Ibsen. Rom, den 15. Marts 1883. Kære herr justitsråd Hegel! Det er mig særdeles kært at De så beredvillig indgår på forslaget angående en ny udgave af «Gildet på Solhaug». At De for nogle år siden foreslog det samme, havde jeg ganske glemt men erindrer det nu tydeligt. Jeg tror imidlertid at der ingen skade er sket ved udsættelsen. For de tilbudte betingelser bringer jeg Dem min bedste tak. Den lille rest af 1. oplag bedes indkøbt for min regning; men hvis købet foregik i Deres navn, erholdt jeg måske den sædvanlige rabat. Dette er imidlertid en bisag. Hermed følger den første halvdel af manuskriptet; den næste, lidt større, sender jeg Dem i løbet af en uges tid. Samtidigt vil De også erholde det egentlige titelblad og det korte forord, som bør ledsage den nye udgave. Bogen vil i det hele komme til at udgøre omtrent 120 sider, og jeg vilde lægge særdeles vægt på at den kunde udgives nu og ikke til efteråret, til hvilken tid så meget andet nyt kunde komme til at lægge beslag på publikums opmærksomhed. Forbindtligst tak for vekselen og for de forskellige tilsendte blade. – Undskyld hastværk! Deres hjertelig hengivne Henrik Ibsen. P. s. For telegrammet angående opførelsen takkes ligeledes på det bedste. H. I. Til direktionen for dampskibet «Dronningen». Kristianssand. Idet jeg erkender modtagelsen af Deres skrivelse af 8. dennes, med deri indlagte årsregnskaber for 81 og 82, skal jeg bemærke at direktionen svæver i en for mig uforklarlig vildfarelse når den siger at den hidtil har været uvidende om, hvorhen mig vedkommende meddelelser skulde sendes. Allerede da jeg tegnede mine aktier oplyste jeg direktionen om at min forretningsfører og kommissionær for Norge var boghandler Nils Lund i Kristiania. Herr Lund har på mine vegne indbetalt det tegnede aktiebeløb og har fra direktionen erholdt mine aktiebreve udleverede. Herr Lund har i sin tid for mig tegnet og betalt en præference-aktie og har senere fra direktionen erholdt beløbet tilbagebetalt. I de første år sendte direktionen også årsberetningerne til herr Lund og det er mig derfor ufatteligt, hvorledes direktionen nu har kunnet være i nogen tvil om, hvorhen disse skulde adresseres. Skylden ligger ialfald ikke hos mig. Da jeg imidlertid nu af direktionens skrivelse er bleven oplyst om den rette grund til at aktierne hidtil intet udbytte har givet, medens der tør være håb om at sådant i en ikke altfor fjern fremtid tør påregnes, så ønsker jeg ikke at de i min forrige skrivelse fremsatte forslag fremlægges for denne generalforsamling. Rom, den 17. Marts 1883. Ærbødigst Dr: Henrik Ibsen. Rom, den 22. Marts 1883. Deres excellence! Uagtet jeg ikke med visshed ved, hvorvidt jeg tør påregne, fra mit ophold i Stockholm i sommeren 1869, at have bevaret en plads i Deres excellences erindring, vover jeg dog gennem disse linjer ærbødigst at introducere min søn ved det kgl: gesandtskab. Efter at have afsluttet sine teoretisk-juridiske studier har han i afvigte sommer taget den juridiske doktorgrad ved det herværende universitet. Det er væsentlig de politiske videnskaber, hvormed han under sin studietid, først i München og senere her, har beskæftiget sig, og som han har valgt til sit fremtidige hovedfag. Han rejser nu til Paris for ved selvsyn, navnlig indenfor det videnskabelige, politiske, literære og kunstneriske område, at lære det franske kulturliv nøjere at kende. Som følge heraf vil han væsentlig komme til at anvende sit 2–3 måneders ophold i Paris til at overvære parlamentets forhandlinger, til at studere i de offentlige biblioteker, høre forelæsninger, hvis genstande falder indenfor hans fag, og endelig til at besøge muséerne, teatrene m. m. Da jeg imidlertid tror at have grund til at befrygte at adgangen ialfald til de parlamentariske møder er forbunden med ikke ringe vanskeligheder, så fremt ikke vedkommende støttes ved intervention eller anbefaling fra en offentlig autoritet, så er det min ærbødige anmodning at en sådan, i fornødent fald, må fra det kgl: gesandtskabs side blive min søn til del for at hans ophold i Paris kan i videst muligt omfang blive frugtbringende for ham. Det er i fortrøstning til Deres excellences noksom bekendte velvilje imod rejsende nordboer at jeg vover at fremkomme med denne anmodning, og med bøn om at samme ikke må blive mig ilde optaget tegner jeg mig med udmærket højagtelse Deres excellences ærbødigst forbundne Henrik Ibsen. Har De tid og lyst til at se op til os iaften, torsdag? Vi spiser 7 & half;. Der kommer ellers ingen undtagen Holfeldt. Deres Henrik Ibsen. Rom, 30. Marts 83. Kære herr justitsråd Hegel! Herved har jeg den fornøjelse at sende Dem slutningen af manuskriptet. Forordet, antagelig 4–5 sider, samt titelbladet følger om et par dage. Deres hengivne Henrik Ibsen. Rom, den 2. April 1883. Herr boghandler Lund! Tillad mig herved at takke Dem for det i sin tid tilsendte årsopgør, for den samtidigt dermed modtagne veksel samt for de i øvrigt for mig udførte kommissioner. Hensigten med disse linjer er derhos at anmode Dem om, hvis sådant ikke allerede skulde være sket, godhedsfuldt at ville sende mig min gage for 1ste kvartal samt forrige års udbytte af mine hos Dem beroende aktier. Jeg er i denne tid stærkt beskæftiget med et literært arbejde og må derfor idag indskrænke mig til disse få ord. Deres stedse forbundne Henrik Ibsen. Rom, 6. April 1883. Herved har jeg den fornøjelse at sende Dem fortalen til «G. p. S.». Jeg beder Dem undskylde at det har varet noget længere end jeg troede; men jeg håber at den endnu kommer tidsnok og at ingen vanskelighed i trykkeriet derved er forvoldt. Deres hengivne Henrik Ibsen. Rom, den 19. April 1883. Herr teaterdirektør Lindberg! Som svar på Deres ærede skrivelse skal jeg tillade mig at meddele at De ved at indbetale 400 kroner til den Gyldendalske boghandel i København vil erholde retten til med det af Dem ledede teaterselskab overalt i Sverige, med undtagelse af Stockholm og Göteborg, at opføre skuespillene «De unges forbund» og «Gengangere». Jeg erindrer meget godt vort møde i München for tre år siden; jeg beklager at jeg dengang fik så liden anledning til at tale med Dem; men ved senere gennem tidningerne at følge Dem på Deres kunstneriske bane har jeg modtaget indtryk af at mine arbejder vil under Deres ledelse befinde sig i kyndige hænder. For det tilfælde at De indgår på de opstillede betingelser, håber jeg derfor også på et for alle parter tilfredsstillende resultat af forestillingerne. Deres særdeles forbundne Henrik Ibsen. Rom, den 25. Maj 1883. Kære fru Wolf! I begyndelsen af denne måned havde vi den uventede fornøjelse at modtage et brev fra Dem. Brevet var jo rigtignok stilet til min hustru; men da det i hovedsagen vedkommer mig, så tillader jeg mig herved personlig at besvare samme. De ønsker fra min hånd en prolog til den festforestilling, som i Juni skal gives på Kristiania teater i anledning af Deres 30-årige kunstnervirksomhed dersteds. Gid jeg så sandt kunde efterkomme Deres anmodning. Intet skulde været mig kærere. Men jeg kan det ikke; jeg kan det ikke for min overbevisnings og for min kunstbetragtnings skyld. Prologer, epiloger og alt sligt noget burde ubetinget forvises fra scenen. Der hører kun den dramatiske kunst hjemme; og deklamation er ikke dramatisk kunst. Prologen skulde naturligvis være på vers; thi så er jo skik og brug. Men jeg kan ikke være med på at holde denne skik og brug i live. Verseformen har tilføjet skuespilkunsten overmåde megen skade. En scenisk kunstner, der har sit repertoire i samtidens skuespildigtning burde ikke gerne tage et vers i sin mund. Den versificerede form vil neppe finde nogen nævneværdig anvendelse i den nærmeste fremtids drama; thi fremtidens digteriske intentioner vil sikkert ikke kunne forliges med den. Den vil derfor gå til grunde. Kunstformerne dør jo ud lige så vel som urtidens urimelige dyreformer døde ud da deres tid var omme. En femfodet jambe-tragedie er jo allerede nutildags en ligeså sjelden forekomst som den fugl dodo, hvoraf der kun lever nogle ganske få individer nede på en afrikansk ø. Jeg selv har i de sidste 7–8 år neppe skrevet et eneste vers, men udelukkende dyrket den ulige vanskeligere kunst at digte i jævnt sandfærdigt virkelighedssprog. Det er gennem dette sprog at De er bleven den udmærkede kunstnerinde, De nu er. Glatte vers har aldrig hjulpet Dem til at bestikke nogens omdømme. Men hertil kommer, hvad der synes mig at være hovedsagen. I en prolog skal der siges publikum allehånde behageligheder; der skal takkes for overbærenhed og for vejledende domme; kunstneren skal gøre sig selv så bitte liden, som det gennem de rimede krinkelkroge blot er muligt. Men er der nu sandhed i sådant noget? De ved selv, lige så godt som jeg, at det ikke er sandhed. Forholdet er netop det omvendte. Det er ikke Dem, der står i gæld til publikum; det er publikum, der skylder Dem så uendelig meget for Deres 30-årige trofaste arbejde. Det er dette synspunkt, som jeg mener at en betydelig kunstner, af hensyn til sig selv og til sin stand, pligter at fastholde. At jeg med denne opfatning ikke godt kan bekvemme mig til at sætte en prolog sammen for den omhandlede anledning, vil De visst selv måtte indrømme. Men kan jeg end ikke tjene Dem i dette punkt, så håber jeg dog at De lige fuldt vil modtage den tak, jeg herved sender Dem, en tak for alt, hvad De har været og fremdeles er for vor sceniske kunst, og særligt en tak for den fremragende andel, De har taget i gengivelsen af så mange af mine egne dramatiske arbejder. I det håb og med det hjertelige ønske at der endnu må ligge en lang og lys kunstnerbane foran Dem tegner jeg mig med gammelt venskab Deres hengivne Henrik Ibsen. Rom, den 4. Juni 1883. Kære herr justitsråd Hegel! Jeg har havt den fornøjelse at modtage de tilsendte smukke og elegante exemplarer af «Gildet på Solhaug» og vil nu blot ønske at bogen må finde god afsætning. I Norge tænker man for øjeblikket ikke på andet end rigsret og overhovedet på de politiske kævlerier; men jeg håber at det både i Danmark og i Sverig forholder sig noget anderledes. Overmåde kært var det mig at erfare at et nyt oplag af «Kongsemnerne» tiltrænges, og jeg takker Dem for de tilbudte gode betingelser. Turde jeg tillade mig at forespørge om hvorvidt direktøren for Göteborgs teater, F: Hedberg, til Dem har indbetalt de 500 kroner, han pligtede at erlægge efter 1. gangs opførelse af «En folkefiende»? Ligeledes vilde jeg gerne vide, om der fra det svenske teater i Helsingfors er indsendt noget honorar for stykkets opførelse dersteds. Med forbindtligst tak erkender jeg modtagelsen af den i Deres venlige brev af 7. Maj indesluttede veksel og nødsages til igen at bede Dem om en lignende anvisning på huset Schmitt, Nast & comp. for et beløb af 2000 kroner. Sandsynligvis afrejser vi herfra i slutningen af denne måned for at tilbringe den hedeste årstid i Tyrol, hovedsagelig i Gossensass som sædvanligt. Jeg håber deroppe at finde den fornødne ro til at beskæftige mig med mit nye skuespil. Men til hvad tid jeg kan håbe at have dette færdigt, lader sig endnu ikke beregne. Det er nu trykkende varmt hernede. Midt på dagen går man ikke ud uden i nødsfald; men så har vi jo vore store, høje og luftige værelser med stengulve og persienner for vinduerne, så temperaturen lader sig jo nok udholde. Vi befinder os i al fald særdeles vel derved. Danske og norske blade har berettet at Bjørnson har fuldført et nyt skuespil, «En hanske», som skal udkomme om kort tid. Er denne meddelelse ganske nøjagtig? Det er jo nemlig noget usædvanligt at et nyt dramatisk arbejde offentliggøres ved teatersæsonens slutning. Jeg har derfor mine tvil om sagens rigtighed. Med vore bedste hilsener til Dem og Deres kære familje tegner jeg mig Deres hjertelig hengivne og forbundne Henrik Ibsen. Rom, den 12. Juni 1883. Kære Brandes! Også denne gang må jeg begynde mit brev med at bede Dem undskylde at jeg først idag besvarer Deres seneste venskabelige skrivelse. Det var mig overordentlig kært at erfare at Deres afhandling over mig snart kan ventes offentliggjort i Tyskland. Straks jeg fik underretning herom tilskrev jeg Hanfstängls fotografiske anstalt i München med anmodning om at man derfra direkte vilde tilstille redaktionen af «Nord und Süd» to forskellige portrætter af mig i kabinetsformat og håber at dette nu forlængst er sket. Mit navns underskrift lod jeg medfølge på et visitkort. Deres store værk over den romantiske skole i Frankrig har jeg rigtig modtaget og takker Dem hjerteligst derfor. Det er en selvfølge at jeg læste bogen med den mest levende interesse; jeg havde under læsningen en følelse af at jeg selv var med og oplevede den periode, De skildrer. Men om Deres bøger kan jeg ikke udtale mig i et brev; det må engang ske mundtligt. Der er i Deres bøger et nyt, et fremtidselement, som meget ofte beskæftiger mig; der er ved dem kommet noget ind i historieskrivningen, som jeg ikke synes var der før. Således står navnlig Deres værk over Disraeli for mig som en dyb og stor digtning. Men, som sagt, om disse ting måtte jeg tale med Dem; min pen egner sig ikke for sådant. At jeg ikke før har meddelt Dem noget om tilblivelsen af «Gildet på Solhaug» forekommer mig nu selv underligt; men jeg har aldrig tillagt sagen nogen videre betydning. Da imidlertid den nye udgave af dette ungdomsarbejde krævede et forord, så fandt jeg anledningen bekvem til at antyde den virkelige sammenhæng. Hvad «Folkefienden» angår, tror jeg nok vi skulde blive nogenlunde enige når vi blot fik tale derom. De har naturligvis ret når De siger at vi alle må virke for udbredelsen af vore meninger. Men jeg fastholder at en åndelig forpostfægter aldrig kan samle et flertal omkring sig. Om ti år står måske flertallet på det standpunkt, hvor dr: Stockmann stod under folkemødet. Men i disse ti år er jo doktoren ikke bleven stående stille; han står fremdeles mindst ti år længere fremskudt end flertallet; flertallet, massen, mængden indhenter ham aldrig; han kan aldrig få flertallet omkring sig. For mit eget personlige vedkommende fornemmer jeg i al fald en sådan uophørlig fremadskriden. Hvor jeg stod, da jeg skrev mine forskellige bøger, der står nu en temmelig kompakt mængde; men jeg selv er ikke der længer; jeg er andetsteds henne, længere fremme, som jeg håber. – Jeg går i denne tid og tumler med udkastet til et nyt dramatisk arbejde i 4 akter. Der ansamler sig jo gerne mellem år og dag diverse galskaber i en, og dem vil man jo gerne have et afløb for. Men da stykket ikke kommer til at handle om rigsret eller om absolut veto, ikke engang om det rene flag, så tør det vel neppe påregne nogen opmærksomhed fra norsk side. Forhåbentlig er der vel imidlertid ørenlyd at finde andetsteds. Vi har glædet os meget ved at læse og høre om den modtagelse, De har fundet ved tilbagekomsten til Danmark og vi ønsker hjerteligt at De fremdeles må befinde Dem vel og tilfreds derhjemme. I slutningen af denne måned rejser vi til Tyrol for dersteds at tilbringe sommeren. Med vore bedste og forbindtligste hilsener til Deres ærede frue og til Dem selv og med en gentagen tak for hvad jeg i så mange måder skylder Dem, tegner jeg mig Deres hengivne Henrik Ibsen. Rom, den 15. Juni 1883. Ærede frue! Som svar på Deres henvendelse af 27. f. m. må jeg desværre meddele at tvingende hensyn og omstændigheder gør mig det umuligt at tillade den af Dem påtænkte opførelse af «Gengangere» i de danske provinsstæder. I det jeg forbindtligst takker Dem for Deres velvillige hensigt tegner jeg mig ærbødigst Henrik Ibsen. Rom, den 17. Juni 1883. Til direktionen for de kongl: teatrene. Herved tillader jeg mig at frembære min forbindtligste tak for den ære og opmærksomhed, den kgl: direktion viste mig ved i skrivelse af 6. Marts at underrette mig om mit skuespil «En folkefiende»s første opførelse på det kgl: dramatiske teater. Derhos tillader jeg mig at anholde om at det mig tilkommende honorar for stykket må i sin tid blive indbetalt til min forlægger i København, herr justitsråd Hegel, chefen for den Gyldendalske boghandel dersteds. Idet jeg fremdeles anbefaler mig til den kgl: direktions velvilje tegner jeg mig med udmærket højagtelse ærbødigst Henrik Ibsen. Rom, den 21. Juni 1883. Herr boghandler Lund! Idet jeg forbindtligst takker for den forrige remisse beder jeg Dem denne gang være af den godhed at sende mig det nu indestående beløb under adresse: Gröbners Hotel. Gossensass in Tyrol. Jeg ønsker helst en veksel eller anvisning på Bayerische Vereinsbank i München, med hvilken anstalt jeg tror at Kreditkassen i Kristiania står i forbindelse. Forinden remisse sker tillader jeg mig at anmode om at der i «Nyt tidsskrift»s expedition må blive forespurgt om, hvad jeg har at betale for det mig tilsendte exemplar, hvorefter beløbet bedes erlagt. Jeg vilde derhos gerne bede mig oplyst om hvorvidt de af Bergens kreditbank udbetalte 100 kroner kun udgør udbyttet af det af mig tegnede aktiebeløb, eller om deri også er indbefattet renter af den sum, jeg i stedet for kaution har deponeret i banken. Jeg har nemlig tidligere været vant til at erholde 130 kroner årlig; men måske har bankens virksomhed i det forløbne år været mindre lønnende end forhen. – Vi rejser altså nu om nogle dage op til Tyrol for at søge forfriskning i fjeldluften. Her har det i nogen tid været trykkende hedt; nu er det noget køligere, men det vil vistnok ikke vare længe. Oprindelig havde vi tænkt på at gæste Norge isommer; men den politiske borgerkrig, som nu raser deroppe, har holdt mig tilbage. Kært skulde det være mig om der snart kom en våbenstilstand istand; en varig fred er visst ikke at håbe på for det første. Med min forbindtligste hilsen tegner jeg mig Deres særdeles forbundne Henrik Ibsen. Gossensass, Tyrol, den 4. Juli 1883. Højstærede frøken! Ved for nogle dage siden at blive bekendt med det brev, De for nylig havde den godhed at sende min hustru, bragtes jeg til i forstærket grad at føle den forsømmelse, jeg ligeover for Dem har gjort mig skyldig i ved ikke i rette tid at frembære min tak for det særdeles smukke og venlige digt, hvormed De for to år siden glædede og hædrede mig på min fødselsdag. – Tillad mig herved at opfylde denne min skyldighed og tag mig ikke altfor ilde op at det sker så sent. Den nye udgave af «Gildet på Solhaug» bad jeg min forlægger sende Dem, fordi jeg tænkte at det muligens kunde interessere Dem at gennemlæse dette ungdomsarbejde. At De nu beskæftiger Dem med at oversætte stykket glæder mig ganske overordentlig; jeg tror, De er særlig skikket dertil og at oversættelsen vil lykkes ualmindelig vel. At De vil finde en forlægger, Reclam eller en anden, tviler jeg ikke på, og kanske De også kunde få Deres oversættelse opført på nogle teatre i Tyskland og Østerrig. Men hvis jeg turde tillade mig at give Dem et råd i dette anliggende, så skulde det være at De henvendte Dem til en vel renomeret teateragent i Berlin, der da på Deres vegne vilde besørge alt det forretningsmæssige ligeoverfor teatrene. Undskyld i al fald at jeg her indlader mig på disse mig ganske uvedkommende sager! Jeg håber at De ikke oversætter fortalen til stykket; den vilde ikke kunne interessere tyske læsere; ja, den vilde ikke engang kunne forståes i Tyskland; dog, jeg antager at De i dette punkt ganske deler min mening. At jeg ikke sendte Dem mine to seneste skuespil «Gengangere» og «En folkefiende» havde sin grund i at disse stykker behandler problemer, som måtte antages mindre at interessere Dem, og jeg frygtede for at oversendelsen muligens af Dem kunde opfattes som en opfordring til at oversætte også disse skuespil, en opfordring, som jeg følte at De ikke med nogen særdeles fornøjelse vilde kunne imødekomme. Jeg ved ikke om De har hørt omtale den voldsomme storm, som «Gengangere» i sin tid fremkaldte i den nordiske presse og hos en stor del af det derværende publikum? Intet teater vovede at opføre stykket. Nu har imidlertid uvejret lagt sig og flere teaterdirektører har erhvervet ret til at opføre stykket i den kommende vinter. Det var os meget interessant at erfare at De nu står i begreb med at tiltræde en skandinavisk sommerrejse. Vi vil nu blot ønske at den må komme til at foregå under gunstige omstændigheder, og at De navnlig må være heldig hvad vejret angår. Alle beretninger melder om en pragtfuld sommer deroppe iår. Tillad mig at bringe Dem min bedste lykønskning i anledning af Deres storartede foretagende at oversætte «Adam Homo». Jeg betviler ikke at oversættelsen er vellykket i enhver henseende og vil nu snart få anledning til at overbevise mig derom. Jeg har bedet min hustru om tilladelse til i hendes sted at måtte besvare Deres venlige og elskværdige brev; selv vedlægger hun derfor kun et visitkort med opgivende af sin moders adresse i København. Og nu, kære højstærede frøken, et hjerteligt farvel for denne gang. Gid lykken må følge dem på Deres nordiske tog! Hils Deres ærede familje fra os; Heyses ligeså, hvis de er i München, og endvidere de af mine venner og bekendte, som De måtte træffe i de nordiske lande, – Brandes specielt, ligeså hans frue. Deres hengivne og forbundne Henrik Ibsen. Som svar på Deres skrivelse af 18. dennes meddeles herved at tilladelse til at opføre mit skuespil «Gengangere» i Kristiania ikke under nogetsomhelst vilkår kan blive Dem indrømmet. Derimod vil De, ved at præstere kvittering fra min kommissionær boghandler Nils Lund i Kristiania for at De til ham har indbetalt 600 (sex hundrede) kroner, erholde min skriftlige tilladelse til for Deres vedkommende og med det af Dem ledede teaterselskab at opføre ovennævnte skuespil i samtlige norske byer med undtagelse af hovedstaden. Gossensass i Tyrol, 26. Juli 1883. Henrik Ibsen. Til herr skuespildirektør Olaus Olsen. Gossensass in Tyrol, 2. August 1883. Herr teaterdirektør August Lindberg. Helsingborg. Jeg må bede Dem undskylde at jeg først idag besvarer Deres ærede skrivelse af 17. Juli; men dels kom brevet mig hersteds noget sent ihænde og dels har jeg været i adskillig tvil om, hvad jeg skulde svare på Deres forslag om at erholde ret til at opføre «Gengangere» i København og Stockholm. Jeg kan jo med temmelig sikkerhed forudsé at man i en ikke fjern fremtid vil ønske at erhverve stykket til opførelse på de kongelige teatre i de to nævnte hovedstæder. Men det er en selvfølge at de betingelser, jeg da kan vente at opnå, vil for mig stille sig langt ugunstigere såfremt stykket dersteds allerede i forvejen har været opført. På den anden side nærer jeg det håb, der bestyrkes ved de oplysninger, De meddeler mig, at mit arbejde vil hos Dem få en interessant og stilmæssig udførelse; og jeg tviler heller ikke på at stykkets ånd og tone vil blive forstået, respekteret og gengivet uden afslag i fordringen til fuld hensynsløs natursandhed. Jeg vil derfor indskrænke mig til at opstille følgende vilkår: For opførelsesretten i København erlægges et honorar af 500 kroner, og for samme ret i Stockholm 400 kroner. Disse honorarer bliver, som sædvanligt, forskudsvis at indbetale til den Gyldendalske boghandel, (justitsråd Hegel) i København. Indgår De på disse betingelser, vil der indtil videre ikke blive meddelt nogen anden skuespildirektør opførelsesret til stykket for så vidt en sådan ret måtte komme i kollision med Deres interesser. Det er mig særlig magtpåliggende at oversættelsen udføres med den størst mulige omhu. Efter hvad der fra en kompetent og fremragende svensk literatør er bleven mig meddelt var dette langt fra tilfældet med den oversættelse af «En folkefiende», der benyttedes på det kgl: dramatiske teater; mange steder i den norske tekst var misforståede, og andre var gengivne i et dårligt tungt og tvunget sprog og i udtryk og vendinger, der ikke forekommer i det vanlige svenske talesprog. Sproget må lyde naturligt og udtryksmåden må være karakteristisk for hver enkelt person i stykket; det ene menneske udtrykker sig jo ikke som det andet. Meget kan i så henseende rettes på under prøverne; der hører man let, hvad der ikke falder naturligt og utvungent, og hvad der altså må ændres og atter ændres så længe til replikken får den fulde troværdighed og virkelighedsform. Stykkets virkning afhænger for en stor del deraf at tilskuerne synes de sidder og hører og ser på noget, som går for sig ude i selve det virkelige liv. Undskyld at jeg har opholdt mig så længe ved dette punkt; men da det her omhandlede skuespil, hvilket jeg omfatter med en ganske særlig forkærlighed, første gang bringes på scenen gennem oversættelse, så er det jo let forklarligt at jeg dvæler noget ved, hvad dermed står i forbindelse. Hvorledes «Gengangere» vil blive modtaget ved opførelsen i provinsstæderne, derom kan jeg ingen begrundet formening have, da jeg ikke kender disse. For modtagelsen i Stockholm og København frygter jeg ikke; tvert imod. I håb om i sin tid at høre nærmere fra Dem tegner jeg mig Deres særlig forbundne Henrik Ibsen. Gossensass in Tyrol, den 19. August 1883. Herr teaterdirektør Lindberg! Idet jeg forbindtligst takker for Deres venlige skrivelse af 14. dennes skal jeg herved besvare Deres igår modtagne telegram. De ønsker at opføre «Gengangere» også i Kristiania. Under visse betingelser vil tilladelse hertil kunne gives. Først og fremst må jeg betinge mig at fru Winter-Hjelm også dersteds kommer til at spille fru Alving. Dette forudsætter jeg som en given sag. Dernæst må jeg bestemt reservere mig imod at Møllergadens teater benyttes ved stykkets opførelse. Dette lokale er nemlig så trangt og belemret, afstanden mellem tilskuerne og de spillende så ringe, at ingen fuld virkning der vil kunne opnåes. Hvis Kristiania teater kan erholdes overladt, skulde jeg ansé det for det heldigste. I modsat fald har jeg intet væsentligt at indvende imod Tivolis teater. Dette teater er jo blevet nobiliteret ved tidligere optræden af fru W-H og af et par andre udmærkede artister. End videre må jeg forbeholde mig at stykket ikke spilles i Kristiania forinden det har været givet i Stockholm og København. Grundene herfor skal jeg ikke nærmere indlade mig på at forklare. I forbindelse med ovenstående bedes fastholdt at «Gengangere», skønt kun i tre akter, dog fylder en hel forestilling. Selvfølgelig må der intet andet gives hverken før eller efter stykket. Helst skulde jeg også ønske at dette mit arbejde overalt blev spillet uden benyttelse af orkester, hverken før forestillingen eller mellem akterne. Som honorar for opførelsesretten i Kristiania vil jeg indskrænke mig til at forlange 500 kroner, hvilket beløb, forinden første opførelse kan finde sted, må være indbetalt til boghandler Nils Lund i Kristiania. Sluttelig beder jeg Dem bringe fru Winter-Hjelm min forbindtligste hilsen og en hjertelig tak for hendes højst interessante brev til dansk Nationaltidende. Blir «Gengangere» indstuderet og spillet efter de deri udtalte grundsætninger, da er der ingen fare for udfaldet. I håb om snart at erfare lidt nærmere fra Dem tegner jeg mig Deres særdeles forbundne Henrik Ibsen. Gossensass in Tyrol, den 25. August 1883. Kære herr justitsråd Hegel! Idet jeg forbindtligst takker Dem for Deres godhedsfulde meddelelse af 9. Juli tillader jeg mig idag at besvære Dem med nogle linjer. Den svenske direktør og skuespiller August Lindberg har af mig erholdt tilladelse til at opføre «De unges forbund» og «Gengangere» i de svenske provinsstæder på den betingelse at han forskudsvis skulde til Dem indbetale 400 kroner. Begge stykker har nu været opførte i Helsingborg og jeg tillader mig derfor at forespørge om den betingede indbetaling har fundet sted. End videre har herr Lindberg erholdt ret til at spille «Gengangere» i København så snart han til Dem har indbetalt 500 kroner, (heri ikke iberegnet de nævnte 400.) Stykket vil, som jeg hører, komme til opførelse i København i disse dage, og for det, forresten ikke sandsynlige tilfælde, at overenskomsten fra herr Lindbergs side ikke skulde være respekteret, beder jeg om at der på mine vegne må blive nedlagt forbud imod opførelsen så længe indtil begge foran nævnte indbetalinger har fundet sted. Jeg har ingen grund til at tvile om herr Lindbergs hæderlighed; men en lige over for direktør F. Hedberg i Göteborg nylig gjort erfaring nøder mig til at iagttage forsigtighed. Sidstnævnte har nemlig erklæret sig fallit og ude af stand til at betale honoraret for «En folkefiende», hvilket skulde været erlagt dagen efter den første forestilling. Jeg beder at indholdet af dette brev må blive ganske imellem os for så vidt sagen er i orden og ikke kræver nogen forføjning, der behøver at komme til almenhedens kundskab. Hertil vil jeg, på grund af tidens korthed, indskrænke mig for idag. I løbet af de næste par uger vil jeg rimeligvis nærmere lade høre fra mig. Vi bliver her i Gossensass indtil udgangen af September. I håb om at De og Deres kære familje befinder Dem vel, og med de bedste hilsener fra os til Dem alle, tegner jeg mig Deres hjertelig hengivne Henrik Ibsen. Justizrath Hegel Kbhavn Telegramm aus Rom empfangen antworte directe Stockholm. Ibsen. Gossensass in Tyrol, den 30. August 1883. Til direktionen for de kgl: teatre. Stockholm. Fra min forlægger, herr justitsråd Hegel i København, modtog jeg hersteds igår et telegram, hvori forespørges om de betingelser, på hvilke mit skuespil «Gengangere» kan erhverves til opførelse på det kgl: teater. Telegrammet var ved en misforståelse adresseret til Rom og blev mig derfra tilsendt med brevposten. Dette er årsagen til at denne skrivelse fremkommer så sent. For «Gengangere» opstiller jeg ingen andre betingelser end de, der indrømmedes mig for «En folkefiende». Men jeg skylder at bemærke at herr August Lindberg allerede for sit vedkommende har tilkøbt sig retten til med det af ham ledede skuespillerselskab at opføre førstnævnte stykke nogle gange på Nya teatern i Stockholm. Disse forestillinger vil tage sin begyndelse den 17. September. Hvor vidt denne omstændighed, forudsat at den skulde være den kgl: direktion ubekendt, kan øve nogen modificerende indflydelse på direktionens ønske om at bringe stykket til opførelse på det kgl: teater, ved jeg naturligvis ikke. For min egen og for mit dramas skyld vilde jeg meget beklage det, og jeg tillader mig derfor at bringe i erindring at en lignende situation allerede en gang før har fundet sted, den gang nemlig, da nu afdøde E. Stjernström på sit teater spillede «Hærmændene på Helgeland» uden at den daværende kgl: teaterchef derved lod sig afholde fra senere at bringe samme stykke på scenen. At herr Lindberg ikke besidder nogen eneret eller udesluttende ret til at spille «Gengangere» i Stockholm er naturligvis en selvforståelig sag. Anliggendets retslige eller juridiske side frembyder således ingen vanskeligheder. Jeg kommer til at opholde mig hersteds indtil henimod slutningen af September, hvilket jeg tillader mig at bemærke for det tilfælde at den kgl: direktion inden dette tidsrum skulde se sig i stand til at meddele mig sin beslutning. Med udmærket højagtelse ærbødigst Henrik Ibsen. Gossensass in Tyrol, den 2. September 1883. Herr boghandler Lund! Tillad mig herved at underrette Dem om at jeg, på derom sket henvendelse fra skuespildirektør Olaus Olsen har tilmeldt ham at han vil kunne erholde ret til med det af ham ledede teaterselskab at spille «Gengangere» i de norske provinsbyer, – altså ikke i Kristiania, – så snart han præsterer bevis for at han til Dem har indbetalt et beløb af 600 kroner. Jeg ved ikke om herr Olsen indgår herpå og heller ikke hvorvidt indbetaling har fundet sted. Hvis dette sidste ikke er tilfældet, og herr Olsen desuagtet skulde træffe forberedelser til at opføre stykket, hvilket aviserne sikkert vil melde, så beder jeg at enhver sådan uberettiget opførelse må blive forhindret, – i fornødent fald ved anvendelse af de midler, som loven stiller til min rådighed. Ved samme lejlighed skal jeg meddele at den svenske teaterdirektør og skuespiller August Lindberg har tilkøbt sig retten til at spille bemeldte stykke på svensk i Kristiania imod, ligeledes til Dem, forskudsvis at indbetale et honorar af 500 kroner. Denne indbetaling vil utvilsomt ske punktligt. I ethvert fald behøves der lige over for en mand som herr Lindberg ingensomhelst forholdsregler at tages; han besidder min fulde tillid. Hersteds bliver vi rimeligvis til henimod slutningen af denne måned. Jeg beder Dem imidlertid ikke at sende mig penge forinden jeg nærmere skriver derom. Et par ord på et brevkort, så fremt og så snart de nævnte indbetalinger har fundet sted, vilde derimod være mig kærkomne. De har måske hørt om den opsigt, opførelsen af «Gengangere» har vakt både i Helsingborg og i København. Herr Lindberg kommer rimeligvis med sit selskab til Kristiania i de nærmeste dage. Fra midten af måneden skal han spille stykket på Nya teatern i Stockholm. Det kgl: teater dersteds ønsker nu også at spille det og har telegrafisk henvendt sig til mig derom. Her i Tyrol har vi endnu pragtfuldt sommervejr. Oppe i hjemmet er sommeren vel nu snart forbi. I håb om at De har tilbragt den på en behagelig måde og at De for øvrigt befinder Dem vel tegner jeg mig Deres særdeles forbundne Henrik Ibsen. Gossensass in Tyrol, den 5. September 1883. Kære herr justitsråd Hegel! Hjertelig tak for al den venlige opmærksomhed, De, i anledning af «Gengangere»s opførelse har vist mig ved at sende telegrammer, breve og aviser, hvilket alt sammen er rigtig kommet mig i hænde og har voldt os en stor glæde. Jeg vidste jo nok at dette stykke engang vilde slå sejrende igennem; men jeg turde ikke håbe at det vilde ske så snart. Hvis herr Lindberg kommer til at opføre stykket i Kristiania, så har han at indbetale honoraret (500 kroner) til boghandler Lund. For opførelsesretten i Stockholm vil han derimod indsende til Dem det derfor betingede honorar, 400 kroner. Til den kongelige teaterdirektion i Stockholm har jeg telegraferet og derefter skrevet i anledning af den modtagne telegrafiske forespørgsel. Svar er endnu ikke indløbet. Lindberg har ingen eneret, og en senere opførelse af stykket på det kgl: svenske teater vil jo ikke kunne kollidere med hans interesser. I København har jeg ikke overdraget retten til at spille «Gengangere» i originalsproget til nogen; jeg foretrækker at vente og se tiden an. Derimod har teateragent Otto Petersen i København henvendt sig til mig angående opførelsesretten i de danske provinsbyer. Jeg tænker i disse dage at meddele ham mine betingelser, deriblandt den ufravigelige at han forskudsvis skal indbetale honoraret til Dem, hvortil han forøvrigt selv i sit brev erklærer sig villig. – Her i Gossensass har vi opholdt os siden 25. Juni og kommer neppe til at afrejse før udgangen af indeværende måned. Mit nye skuespil kommer jeg ikke til at fuldføre før i løbet af den kommende vinter; men jeg håber at denne langsomme fremadskriden ikke vil være til skade for stykket. Med gentagen tak og med vore bedste hilsener til Dem og Deres kære tegner jeg mig Deres hjertelig hengivne Henrik Ibsen. Gossensass in Tyrol, den 6. September 1883. Kære herr Winter-Hjelm! Iaftes modtog jeg Deres venlige brev af 3. dennes, hvilket jeg herved i al hast besvarer idet jeg beder Dem meddele herr Lindberg at han lige over for mig har fuldstændig frie hænder med hensyn til valg af opførelseslokale i Kristiania. Efter at De har givet mig oplysning om de nuværende teaterforholde dersteds har jeg intet videre at indvende imod Folketeatret. Tillad mig derhos at aflægge Dem min bedste tak for meddelelsen fra Helsingborg angående den første forestilling. Til Deres ærede hustru beder jeg Dem frembære min hjerteligste hilsen og taksigelse. Uden hendes medvirkning vilde disse dages sejre og triumfer have været umulige, og det er mig en stor glæde og tilfredsstillelse at tænke på at vore navne vil for stedse blive sammenknyttede når vor tids teaterhistorie engang skrives. Hermed må jeg desværre afbryde for at brevet kan komme afsted med første tog. Deres venskabeligst forbundne Henrik Ibsen. Gossensass in Tyrol, den 18. September 1883. Kære herr justitsråd Hegel! Tillad mig idag at sende Dem disse par linjer for at bede Dem være af den godhed at ville tilstille mig 1000 kroner i tyske penge. Ligeledes vilde jeg være Dem særdeles takskyldig om De for min regning vilde lade indkøbe 4 & half; & percnt; norske hypotekbankaktier eller andre utvilsomt sikre papirer til et pålydende beløb af 2000 kroner. Det har været mig en stor tilfredsstillelse at erfare den overordentlig gode modtagelse, «Gengangere» har fundet i København. Stykket er nu antaget ved det kgl: teater i Stockholm og er allerede under indstudering. Man har indgået på at honorere det, som om det var nyt og desuden selv at betale oversættelsesomkostningerne. – Hersteds agter vi at opholde os indtil udgangen af denne måned og vender da tilbage til Rom, hvor min postadresse er den vanlige. Med vore bedste hilsener til Dem og Deres kære tegner jeg mig Deres hjertelig hengivne og forbundne Henrik Ibsen. P. S. Tak for det tilsendte expl: af Bjørnsons nye skuespil! Hvad siger bladene om dette stykke? Det skulde højlig interessere mig at erfare noget derom. H. I. Gossensass in Tyrol, den 18. September 1883. Herr Otto Petersen. København. Som svar på Deres idag modtagne skrivelse af 15. dennes må jeg meddele at jeg ikke ser mig istand til at fravige noget punkt i de af mig opstillede betalingsvilkår for opførelsesretten til «Gengangere» i de danske provinsbyer. Heller ikke ser jeg mig i stand til at forlænge den tidsfrist, – 22. September, – inden hvilken honoraret må være erlagt. Forskudsvis indbetaling er min faste regel lige over for enhver privat skuespildirektør, og i Deres ærede brev af 1. Sept. tilbyder De selv denne betalingsmåde, som for mig sparer megen både tid og ulejlighed. Deres særdeles forbundne Henrik Ibsen. Bozen in Tyrol, den 16. Oktober 1883. Kære herr justitsråd Hegel! Jeg havde ikke troet at jeg endnu en gang iår skulde komme til at skrive Dem til fra Tyrol; men vejret, temperaturen og overhovedet alt er så herligt her nede på grænsen af Italien, at vi ikke kan rive os løs, men rimeligvis bliver her indtil henimod slutningen af måneden. Fra Gossensass rejste vi for lidt over en uge siden. Deroppe lå da høj sne, og hernede, efter en 2 & half; times jernbanefart, befandt vi os midt i vinhøsten. Når vi afrejser herfra, går vi direkte og uden at standse undervejs til Rom; det er omtrent 20 timers fart og kan således mageligt gøres. Hovedhensigten med disse linjer er at bede Dem om godhedsfuldt at ville for et beløb af 1000 kroner sende mig en anvisning på Schmitt, Nast & comp: i Rom. Anvisningen bedes sendt mig hid til Bozen, hvor min adresse er: Hotel Greif. Tyske penge ønsker jeg ikke dennegang, da jeg ikke har brug for dem før min ankomst til Rom. – Hvad publikum og kritiken siger om Bjørnsons «En hanske» finder jeg ikke ubeføjet; det er ikke noget heldigt arbejde, og lader jo heller ikke til at have vundet synderligt bifald på teatret i Hamburg. Jeg benytter anledningen til at takke for den forrige pengesendelse, for exemplaret af 6. udgave af «Kongs-emnerne» og forøvrigt for de blade, De til forskellige tider har havt den godhed at tilstille mig. Med vore bedste hilsener til Dem og Deres kære familje tegner jeg mig Deres hjertelig hengivne og forbundne Henrik Ibsen. Erhverver De Opførelsesret, saa vil det selvfølgelig ikke kunne falde mig ind at tillade nogen anden Theaterleder at konkurrere med Dem hverken i denne eller i den næste Sæson og heller ikke i den derpaa følgende, hvis De ønsker det, og De til den Tid har Stykket paa Deres Repertoire og faktisk spiller det i de norske Provinsbyer. Rom, den 13. November 1883. Herr boghandler Lund! For 14 dage siden vendte vi tilbage til Rom og jeg tillader mig herved at anmode Dem om, under min vanlige adresse, Consolato di Svezia & Norvegia, godhedsfuldt at ville sende mig en veksel for min gage for 3. kvartal samt for de af herrerne Lindberg og Olaus Olsen indbetalte honorarer såvel som for hvad der muligens måtte være indkommet fra Bergens teater. Af bladenes beretninger ser jeg at der hersker adskillig uro også i teaterverdenen hjemme. Om demonstrationerne vil føre til det tilsigtede resultat, kommer vel snart til at vise sig. Adskillige norske er allerede ankommet hid og flere ventes. Sommeren er her endnu ikke ganske forbi; vi sidder for åbne vinduer og går om dagen ud uden overtøj. I det jeg benytter anledningen til at takke for den i Gossensass modtagne veksel tegner jeg mig venskabeligst Deres særdeles forbundne Henrik Ibsen. Rom, Capo le Case, 75. den 16.11.83. Da det har vist sig at fremsendelsen af «Dgbl:» gennem det herværende konsulat kan medføre forsinkelse, beder jeg at bladet herefter må blive sendt direkte til min bolig under tydeligt skreven adresse: Via Capo le Case, 75. – Rom. Forbindtligst Henrik Ibsen. Rom, den 18. November 1883. Herr skuespildirektør Olaus Olsen! Som svar på Deres ærede skrivelse af 10. dennes skal jeg herved meddele at jeg gerne vil vise mig så imødekommende imod Dem, som det er mig muligt, og at jeg derfor er villig til at indrømme Dem opførelsesret til «En folkefiende» imod et honorar af 200 (to hundrede) kroner, «De unges forbund» 100 (et hundrede) og «Hærmændene på Helgeland» ligeledes et hundrede kroner, alt under forudsætning af at De antager samtlige tre stykker til opførelse og på den betingelse at det hele honorar, fire hundrede kroner, må være indbetalt til boghandler Lund forinden noget af stykkerne kan opføres. For Kristianias vedkommende gælder naturligvis ingen opførelsesret. Jeg beder mig inden ikke ret lang tid underrettet om, hvorvidt De antager dette tilbud eller ikke, da jeg ellers vilde føle mig ufri ligeoverfor mulige henvendelser fra andre kanter. Det var mig meget behageligt gennem Deres brev at se bekræftet, hvad jeg havde læst i aviserne angående Deres opførelse af «Gengangere». Jeg håber at De endnu ofte vil kunne spille stykket med godt resultat og tegner mig Deres særdeles forbundne Henrik Ibsen. Rom, den 30. November 1883. Kære Bachke! Uagtet jeg vel kan tænke mig at din tid og din opmærksomhed for øjeblikket er stærkt optagen af vigtige og alvorlige anliggender, vover jeg dog i henhold til det velvillige sindelag, Du ved så mange lejligheder har vist mig, at henvende mig til Dig i en sag, som for mig og mine har en overmåde stor betydning. Som du måske vil erindre indgav jeg i 1880 til kirkedepartementet et andragende om at der måtte udvirkes kgl. resolution for at min søn, der dengang i 1 & half; år havde været indskreven som juridisk student ved universitetet i München, måtte tilstedes adgang til at fortsætte sine studier i Kristiania uden forud at underkaste sig andenexamen efter det norske reglement. Dette andragende blev afslået under henvisning til den bestående lovgivning, og det forslag til forandring i denne, hvilket Du i sin tid havde den godhed at antyde, synes at have stødt på vanskeligheder; i alle fald vides det ikke at være blevet fremsat. Da den studerende vej i hjemmet således var spærret for min søn, fortsatte han hersteds sine studier og afsluttede disse for universitetets vedkommende idet han i forrige års sommer tog den juridiske doktorgrad. Under hele sin studietid og fremdeles har han hovedsagelig beskæftiget sig med de politiske videnskaber, med statsret, folkeret, statsøkonomi o. s. v., og han er nu forberedt til nårsomhelst at underkaste sig den her brugelige såkaldte diplomatiske examen, der giver adgang til ansættelse i udenrigsministeriet samt i konsulat- og gesandtskabstjenesten. Men forinden dette kan ske, er det nødvendigt at han lader sig naturalisere. Og her står vi ved det punkt, som det holder så hårdt for os at komme ud over. Fuldstændig at sige sig løs fra sit fædreland – det er en alvorlig sag. Det er derfor, at jeg herved, på min søns opfordring, gør det sidste forsøg på at bevare ham som norsk borger idet jeg spørger Dig om Du vilde og kunde udvirke et tilsagn eller et løfte fra regeringens side om at min søn må komme i betragtning ved uddelingen af et attaché-stipendium når et sådant næste gang bliver ledigt. Som kvalifikationer til en sådan stilling skal jeg, foruden hans kundskaber for øvrigt, fremhæve, at han taler og skriver tysk, fransk og italiensk som sit modersmål og at det samme inden kort tid vil være tilfældet ved det engelske. Min søn føler sig særlig kaldet til social-politisk forfattervirksomhed og han mener at en sådan virksomhed lettest lod sig forene med en ansættelse ved et gesandtskab. For tiden er han beskæftiget med et omfattende arbejde om «Statsbegrebets udvikling gennem tiderne», hvoraf indledningen har været trykt i «Nyt tidsskrift». Jeg kunde endnu have mangt og meget at tilføje; men jeg vover ikke yderligere at lægge beslag på din tid. Jeg vil nødig tro – hvad enkelte har ment – at jeg hos en flerhed af regeringens medlemmer skulde være i den grad en persona ingrata, at jeg ikke skulde turde gøre regning på nogensomhelst imødekommenhed. Hvad jeg har at vente af chefen for kirkedepartementet, ved jeg meget godt; men heldigvis er vel ikke hans stemme afgørende i denne sag. Skulde Du i sin tid ville glæde mig med et par linjer til svar, bedes brevet adresseret til vort herværende konsulat. Med vore bedste hilsener tegner jeg mig din hengivne og forbundne Henrik Ibsen. Rom, den 27. December 1883. Kære herr justitsråd Hegel! Tillad mig herved med et par ord at bringe Dem min og mines bedste tak for de godhedsfuldt tilsendte bøger, der i så væsentlig grad har bidraget til at forskønne julen for os ved ligesom at rykke os hjemmet nærmere. Ligeledes beder jeg Dem modtage min hjerteligste taksigelse for al udvist velvilje og forekommenhed i det nu snart forløbne år. Meddelelsen om det nye oplag af «De unges forbund» var mig særdeles kærkommen og jeg håber De tilgiver at jeg ikke straks svarede derpå; men jeg lå dengang på rejse og så udkom bogen hurtigere end jeg havde ventet; det tilsendte smukke exemplar overraskede mig straks efter min tilbagekomst hertil. Jeg ser af bladene at der er udbrudt en literær borgerkrig oppe i København og at det går skarpt til. Her på frastand er det jo ikke let at dømme i sagen; men det forekommer mig dog at Drachmann måtte kunne have formuleret sine anker imod G. Brandes på en sådan måde at ikke deraf nødvendigvis måtte opstå et brudd mellem de to mangeårige venner. – Jeg for mit vedkommende kan for øvrigt ikke se nogen ulykke deri, om det literære venstre skulde blive sprængt. Jeg tror at disse mange højt begavede forfattere er bedst tjent med at arbejde hver for sig uden at skotte til siden efter et fælles program. Her nede er nu adskillige skandinaver forsamlet, dog ikke så mange som ellers sædvanligt på denne årstid. Jeg lever for øvrigt i vinter temmelig stille for mig selv og har hidtil ikke set ret mange af landsmændene. Og tillad mig så sluttelig at gentage min taksigelse for det gamle år, og modtag tilligemed Deres kære familjekreds vore bedste ønsker om et godt og glædeligt nytår. Deres hjertelig hengivne og forbundne Henrik Ibsen. Caro signore A. Barbaro! Sperando che vi rammentate del mio soggiorno e di: quello della mia famiglia: nell’ estate del 1879 vi prego di ricevere i miei complimenti. Henrik Ibsen. JONAS LIE RUE POISON 12 PARIS HJERTELIG TAK! MANGE HILSENER HENRIK IBSEN Rom, den 9. Januar 1884. Kære Bjørnson! Tak for nytårs-brevet! Og undskyld at jeg først idag sender Dig et svar. Du må ikke tro at jeg i mellemtiden har gåt i tvil og overvejet sagen. For mig var der intet at overveje; straks jeg havde læst dit brev, havde jeg svaret på rede hånd, og her er det. Jeg hverken kan eller vil overtage nogen ledende stilling ved Kristiania teater. Mine teater-erfaringer og erindringer hjemmefra er ikke af den art at jeg skulde spore nogen lyst til praktisk at opfriske dem. Jeg kunde visstnok føle et ansvar og en forpligtelse i dette anliggende, dersom jeg trodde at jeg som teaterchef kunde udrette noget til gavn for vor skuespilkunst; men derom mistviler jeg højlig. Vort teaterpersonale er demoraliseret, vil ikke finde sig i disciplin og ubetinget lydighed, og derhos har vi en presse, som altid er parat til at tage de opsætsiges parti imod lederen. Dette er den fornemste grund til at vi ikke hos os, som i andre lande, hvor de anarkiske tilbøjeligheder er mindre udviklede, kan få noget ordentligt samspil at se. At få disse tilstande afløst af noget bedre, tror jeg ikke vilde lykkes mig; dertil er de for nøje sammenhængende med vor hele nationale livsbetragtning; og min lyst til den praktiske teatergerning er derhos for ringe. Derfor vilde jeg under ingen omstændigheder kunne befatte mig med de ting. Men, kære Bjørnson, hovedsagen er jo desuden den, at det jo sletikke er mig, som repræsentantskabet ønsker. Det er jo Dig og ikke nogen anden. Hvor vidt de betænkeligheder, Du nærer ved at modtage tilbudet, er aldeles uovervindelige kan jeg jo ikke dømme om; men hjertelig skulde det for sagens skyld glæde mig, dersom de ikke var det. Under alle omstændigheder forudsætter jeg naturligvis at Du først efter den nøjeste overvejelse viser tilbudet tilbage. Men hvad Du end for dit eget vedkommende beslutter Dig til, så bør rette vedkommende sørge for at knytte din søn til vort teater – forudsat at han dertil er villig. Jeg har i afvigte høst vekslet et par breve med ham om andre affærer, og har derved end yderligere fåt bekræftelse på min overbevisning om at vi i ham vilde kunne få netop den tekniske teaterfunktionær, som vi trænger allermest til. Schrøder vilde da i nødsfald kunne blive stående, – det vil sige, – i det fald at Du aldeles ikke kan modtage repræsentantskabets tilbud. For resten må jeg sige at jeg ikke er ganske viss på, hvor vidt Kristianias publikum for tiden virkelig har behov for et godt teater. Det tilløb, som operetterne og beriderforestillingerne på Tivoli næsten altid kan glæde sig ved, og den interesse, hvormed studenternes og handelsbetjenternes dilettant-præstationer omfattes deroppe, synes mig at antyde et dannelsesstandpunkt, der endnu ikke rigtig magter den rene dramatiske kunst. For så vidt beklager jeg at operaen på Kr: teater blev nedlagt. Operaen kræver af sit publikum mindre kultur end skuespillet. Derfor florerer den i de store garnisonsbyer, i grossererbyerne og hvor et talrigt aristokrati er samlet. Men af et operapublikum kan efterhånden opdrages et skuespilpublikum. Og for et teaters personale har operaen en disciplinerende evne; under taktstokken får den enkelte indordne sig. De øvrige punkter i dit brev skal jeg en anden gang komme tilbage til. Hjertelig tak for fotografierne! Hils din hustru på det bedste fra os. Ligeså en hilsen til Lies. – Jeg venter med stor spænding på at erfare din endelige beslutning i teatersagen. Tak, tak, og til lykke med «En hanske» og «Over ævne»! Sæt dem nu selv i scene! Lev vel for denne gang! Din hengivne Henrik Ibsen. Rom, den 17. Januar 1884. Kære herr justitsråd Hegel! Idet jeg forbindtligst takker for det tilsendte regnskab for det forløbne år tillader jeg mig at anmode Dem om godhedsfuldt at ville sende mig en veksel eller anvisning for et beløb svarende til 2000 kroner. Hvis De, som jeg formoder, skulde kende Jonas Lies adresse i Paris, turde jeg måske ved samme lejlighed bede mig denne opgivet da jeg gerne vilde skrive ham til. Den modtagne interessante juleliteratur har jeg nu næsten ganske gennemlæst. Lies nye fortælling er en særdeles tiltalende bog, som jeg håber han vil få megen glæde af. Ligeledes synes jeg overordentlig godt om Henrik Pontoppidans «Landsbybilleder». Af denne forfatter har jeg hidtil intet læst; men jeg er ikke i tvil om at han har en smuk literær fremtid ivente. Jeg forudsætter at han endnu er en ung mand. Holger Drachmann har vist mig den opmærksomhed at sende mig sine «Skyggebilleder». Det lader til at kritiken er omtrent enig i at sætte den sidste fortælling i bogen højest. Denne mening kan jeg for mit vedkommende ikke tiltræde. Jeg tror ikke at den interesse, denne fortælling har vakt, vil holde sig i længden. Verdensudviklingen går nu en gang ikke i retning af national afsondring og indespærring; tvert imod. Det første af skyggebillederne tiltaler mig, som sagt, langt mere. Lindberg og hans selskab spillede 2. Januar «Gengangere» for 50. gang i Sverig. I Danmark og Norge har han spillet stykket 21 gange, altså i alt 71 gange i lidt over 4 måneder. Hernede fra er intet nyt at fortælle. Vinteren er vidunderlig smuk iår; næsten aldrig en sky på himmelen og køligheden ikke stærkere end at den kun virker behageligt. I håb om at også De og Deres tilbringer en behagelig vintertid hjemme; og med vore bedste hilsener, tegner jeg mig Deres hjertelig hengivne og forbundne Henrik Ibsen. Rom, den 22. Januar 1884. Højstærede frue! Tillad mig herved at aflægge Dem min bedste tak for den lille elskværdige billet, hvori De bringer mig i erindring en gammel gældsforpligtelse, som jeg for længst havde glemt, eller, rettere sagt, for længe siden troede berigtiget. Da jeg havde den fornøjelse at modtage Deres brev befandt jeg mig på en rejse i Tyrol og havde dersteds intet fotografi at disponere over. Efter tilbagekomsten til Rom, i November, var jeg så heldig at finde et sådant og vedlægger det herved. At disse linjer først nu fremkommer kan jeg kun undskylde med den omstændighed at jeg i mellemtiden har havt en af de perioder, hvori jeg kun med den største ulyst sætter mig til skrivebordet. Men idag har jeg været ude og købt nyt papir, nyt blæk og nye penne i anledning af et nyt skuespil, hvormed jeg for tiden i tankerne beskæftiger mig. Disse nye skrivematerialier vidste jeg nu ikke at indvie på nogen bedre måde end ved at sende Dem nogle ord og bede Dem modtage min forbindtligste hilsen. Deres ærbødige Henrik Ibsen. Rom, den 10. marts 1884. Bedste herr Lindberg! Deres venlige brev af 29. februar havde jeg for nogle dage siden den fornøjelse at modtage og skal herved besvare samme. Det var mig særdeles kært at erfare at De har truffet forberedelser til at opføre «Fru Inger til Østråt» med fru Winter-Hjelm i titelrollen og, som jeg vel tør forudsætte, med Dem selv i Nils Lykkes rolle. Mit samtykke til opførelsen, hvilket De begærer, giver jeg naturligvis med den største glæde. Kristiania teater har visstnok udesluttende ret til dersteds at spille stykket i originalsproget; men denne ret kan ikke betragtes som gældende lige over for en oversættelse. I ethvert fald er jeg forvisset om at teatrets chef ikke vil lægge Dem den ringeste hindring i vejen, selv om han angående dette spørsmål skulde være af en anden mening end jeg. I København ligesom i de svenske og i de norske provinser er retten til opførelse af dette stykke ikke erhvervet af noget teater. Vanskeligheden ved at få de to hovedroller tilfredsstillende besatte har altid afskrækket vedkommende. I Bergen har man af denne grund ikke spillet stykket i de sidste 24–25 år. Det nuværende bergenske teater har ikke opførelsesret til stykket. Da De i Deres brev beder mig bestemme honoraret, tillader jeg mig at foreslå 400 kroner i det hele, hvorved De altså erhverver opførelsesret hvorsomhelst og hvor længe De end måtte ønske at benytte samme. I indvilgende fald bedes beløbet indbetalt til justitsråd Hegel, Gyldendalske boghandel i København. Det glæder mig særdeles at erfare at De endnu holder «Gengangere» på repertoiret. Og ikke mindre glæder jeg mig over den mulighed, De i Deres brev stiller i udsigt, nemlig at vi kanské næste vinter kunde træffes i Rom. Jeg er nu spændt på at erfare hvorledes foretagendet med «Fru Inger» vil løbe af. Jeg håber det bedste og tegner mig, idet jeg beder herr og fru Winter-Hjelm forbindtligst hilset, Deres venskabeligst forbundne Henrik Ibsen. Rom, den 13. marts 1884. Herr bogholder Larsen! I al hast tillader jeg mig at anmode Dem om at der for min regning må blive sendt et indbundet exemplar af «Et dukkehjem» til Berlin under vedføjede adresse. Bogen er hos herr Bernstein bleven bestilt for prinsessen af Wales og skal snarest muligt sendes til London, hvor stykket i denne tid i engelsk bearbejdelse spilles på Princess-teatret. Med de bedste hilsener til herr justitsråd Hegel og hans familje tegner jeg mig Deres særdeles forbundne Henrik Ibsen. Søndag, 16. Marts 1884. Kære Ravnkilde! Det skulde glæde os meget hvis Du kunde og vilde se hen til os imorgen, mandag aften kl: 7 & half;. Der er intet selskab. Kun Griegs samt 3–4 andre kommer. Venskabeligst Henrik Ibsen. Rom, den 23. marts 1884. Kære Bjørnson! Med stor fornøjelse er jeg med på at slutte mig til den tilsendte henvendelse til storthinget og skikker den derfor herved i underskreven stand tilbage. Men jeg må tilstå at jeg ikke venter at få se nogetsomhelst udbytte af den hele sag. Havde storthingsmajoriteten med ærlig interesse sluttet sig til Berners forslag, så havde de ikke sendt forslaget til betænkning af formandskaberne. De havde overhovedet ikke æsket nogen erklæring fra mændene men fra kvinderne. At spørge mændene til råds i en slig sag er det samme som at spørge ulvene om de ønsker øgede beskyttelsesmidler til fordel for saueflokkene. Å nej, den minoritet i vort folk, som sidder inde med de politiske, kommunale og sociale privilegier, slipper dem nok ikke godvilligt ud af hænderne eller deler dem med den uprivilegerede majoritet. Derfor forudser jeg også så godt, hvad der kommer ud af stemmeretsforslagene. Ingen af dem vil samle de fornødne stemmer om sig. Sligt noget gives ikke til skænk af indehaverne; det må erobres. Og aller helst hos os, hvor afgørelsen er i hænderne på en del af landalmuen. Jeg har i mange lande lært bønderne at kende; men intet steds har jeg fundet dem frisindede, offervillige eller uegennyttige; tvert imod, jeg har overalt fundet dem til det yderste holdende på sine rettigheder og på sin egen fordel. Skulde det være anderledes hos os? Jeg synes ikke jeg kan tro det. Jeg begriber ikke, hvorfor man kalder vore venstremænd liberale. Når jeg læser storthingsforhandlingerne er det mig i bøndernes tankegang ikke muligt at spore en snus mere af virkelig frisindethed, end den, der findes hos den ultramontane bondebefolkning i Tyrol. Derfor er jeg svare ræd for at det har lange udsigter med de sociale reformer oppe hos os. Vist nok kan de politisk priviligerede efterhånden lægge sig til en eller anden ny rettighed, en eller anden ny fordel. Men jeg ser ikke at det hele store folk, og navnlig den enkelte i dette, vinder noget mærkbart derved. Men jeg er jo rigtignok en hedning også på det politiske område; jeg tror ikke på politikens frigørende magt, og på magthaveres uegennyttighed og gode vilje stoler jeg heller ikke meget. Kunde jeg få det, som jeg vilde ha’ det derhjemme, så skulde alle de uprivilegerede slå sig sammen og stifte et stærkt, resolut og pågående parti, hvis program skulde være rettet udelukkende på praktiske og produktive reformer, på en meget rummelig udvidelse af stemmeretten, regulering af kvindernes stilling, folkeundervisningens frigørelse fra alskens middelalderligheder o. s. v. De teoretisk-politiske spørsmål kunde gerne hvile en stund; de er ikke synderlig produktive. Kom et sådant parti i stand, vilde det nuværende venstreparti snart vise sig at være, hvad det i virkeligheden er og ifølge sin sammensætning må være, – et centrumsparti. Men nu er her ikke plads til flere kandestøberier. Dit prægtige «gamle dokument» læser vi op igen og op igen. Jeg aner gangen i det følgende og er spændt på at få det hele fat. Hils din hustru, Jonas Lies og alle andre venner og landsmænd. Din Henrik Ibsen. Rom, den 26. marts 1884. Herr boghandler Lund! Da kvartalet nu nærmer sig sin slutning, tillader jeg mig at bede Dem have den godhed at sende mig min gage for dette tidsrum sammen med hvad der fra Bergens kreditbank o. s. v. måtte være indkommet. Siden De i høst meddelte mig den foretagne forandring med Deres forretningsvirksomhed, har jeg ikke tilskrevet Dem. Så kært det end vilde være mig om mine affærer i Norge fremdeles kunde gå igennem Dem, skylder jeg dog, for det tilfælde at Deres tid og Deres sundhedstilstand skulde gøre det ønskeligt for Dem at frasige Dem denne befatning, at bede Dem åbent lade mig sådant vide for at jeg da kunde forsøge på at træffe et andet arrangement. Siden vor tilbagekomst til Rom i begyndelsen af november har vi havt uafbrudt skyløs himmel og det mildeste smukkeste vejr man kan tænke sig. Alligevel findes her adskillig sygelighed i byen. Fru Colban ligger desværre for døden; det er et mavetilfælde, som river hende bort. De politiske begivenheder hjemme følger vi, som De vel kan tænke, med stor spænding. Jeg skulde hjertelig ønske at der nu snart igen måtte komme ro i landet. Med de bedste hilsener tegner jeg mig Deres venskabeligst forbundne Henrik Ibsen. Rom, den 30. marts 1884. Kære herr Wergeland! Hjertelig tak både for telegrammet og fordi De har bevaret mig en plads i Deres venskabelige erindring! Det er nu adskillige år siden vi sidst såes, og det skulde glæde mig meget om vi atter igen kunde mødes et eller andet steds i verden. Muligens kommer jeg nordover til sommeren og da var der måske anledning til at opfriske gamle minder fra München. Fra vore fælles bekendte dersteds hører jeg kun sjelden. Den eneste jeg har vedligeholdt en smule brevveksling med er Oswald Schmidt. Han er, som De formodentlig ved, gift med malerinden baronesse v. Preuschen. Forrige vinter tilbragte de her i Rom; men han tålte ikke klimaet og blev hårdt angreben af koldfeber, så at han måtte ty op til Tyrol, hvor vi tilbragte en del af sommeren sammen med dem. Da vi i slutningen af oktober skiltes i Bozen var han kommen godt til kræfter igen. Nu lever de atter i München. Også han glædede mig på min fødselsdag med et telegram. Fra Grønvolds hører vi kun leilighedsvis og da gennem en eller anden tredjemand. Ligeså fra Otto Sinding. Af vore gamle skandinaviske Münchenere lever her i Rom efter Nyströms afrejse ingen andre end Kronberg. Også han er nu gift; men desværre er hans unge hustru meget sygelig og det blir visst nødvendigt for dem inden kort tid at forandre opholdssted. Som telegrafen formodentlig allerede har meldt døde fru Colban her for nogle dage siden og blev begravet igår. Det var et ondartet mavetilfælde som rev hende bort. Et rygte vil vide at Deres tante fru Collett tænker på at komme hid igen. Om hun virkelig gør alvor deraf, ved jeg imidlertid ikke. Med sit tidligere romerophold var hun ikke videre fornøjet; men Paris, hvor hun for tiden lever, siges heller ikke at tilfredsstille hende. Hvad os selv angår da befinder vi os godt i enhver henseende. Jeg går nu og beskæftiger mig i tankerne med et nyt dramatisk arbejde; men så længe det politiske rabalder vedvarer deroppe er det vel så omtrent ørkesløst at udgive noget sådant. Begivenhederne hjemme lægger også mere beslag på min opmærksomhed, end ønskeligt kunde være. Med en gentagen tak og med vore bedste hilsener tegner jeg mig Deres venskabeligst forbundne Henrik Ibsen. Rom, den 2. april 1884. Kære herr Heiberg! Allerede for længe siden skulde jeg have skrevet Dem til og takket for det tilsendte exemplar af «Tante Ulrikke». Men jeg har desværre en slem tilbøjelighed til i det længste at skyde ifra mig alt det brevskriveri, som ikke strængt taget hører ind under det forretningsmæssige. I dag vil jeg dog gøre alvor af det og sender Dem herved foruden min tak tillige min bedste lykønskning i anledning af denne Deres så heldige første optræden på den dramatiske forfatterbane. Jeg har med stor glæde og interesse læst Deres skuespil. Jeg har fundet overmåde meget godt i det, en utvilsom dramatisk begavelse, og jeg synes derfor at det lover ualmindelig meget for fremtiden. På enkeltheder kan jeg ikke her skriftlig indlade mig; jeg henholder mig i så henseende til Irgens-Hansens anmeldelse, der forekommer mig at have truffet det rette eller som i al fald samstemmer med mit eget indtryk efter læsningen af stykket. At dette ikke blev antaget ved Kristiania teater var ubetinget en fejl og en uretfærdighed. Men sent eller tidligt må det dog engang komme frem der. Jeg hører at De skal overtage instruktørposten i Bergen. Stillingen vil De neppe finde ublandet behagelig; men den vil være en god erfaringsskole for Dem i Deres egenskab af dramatisk forfatter. Et nyttigt råd vil jeg ikke tilbageholde: lad ikke nogensomhelst af personalet komme Dem for tæt ind på livet i privat omgang. Og så synes jeg ubetinget at De, forinden De tiltræder posten, skulde søge at skaffe Dem et stipendium for at De i udlandet i nogle måneder kunde studere den praktiske iscenesætning. Et sådant stipendium blev jo ved en lignende anledning tilstået Johan Vibe. Det sted, jeg i så fald vilde råde Dem at søge hen til, skulde være Hamburg. Her virker to fortrinlige direktører, herr Pollini ved Stadttheater og herr Maurice ved Thaliatheater. Begge kunde blive Dem ypperlige læremestre. De måtte overvære prøverne på nye stykker fra først til sidst, studere instruktionsmåden, gøre Dem bekendt med regibøgernes indretning og førelse, foruden meget andet, som det vilde være ønskeligt om De var godt inde i før De kommer til Bergen. – Jeg benytter anledningen til at takke Dem og de andre gode venner for det velvillige sindelag, de lagde for dagen under teaterdemonstrationerne ivinter. Men jeg tror ikke at Kristiania teater vilde være synderlig hjulpet med et blot og bart direktørskifte. Så længe den nuværende bygning bibeholdes vil ingen direktør kunne afhjælpe teatrets økonomiske elendighed. Jeg har beskæftiget mig adskilligt med teaterstatistikken, som i Tyskland har udviklet sig til en hel videnskab og det lar sig uimodsigeligt beregne og eftervise at et teater som Kristianias, uden offentligt tilskud, slet ikke kan bære sig. Kunsten lider også under de nuværende forholde. Scenen ligger for nær ind på publikum; derved fordærves spillet og den hele fulde illusion gøres umulig. På den lille, trange, lave scene ser jo vore robuste skuespillere ud som digre elefanter. Alt dette må først og fremst afhjælpes. Vi behøver en større teatersalon og en meget rummeligere scene. – Men indtil da en god, praktisk, belærende kritik! Irgens-Hansens artikel om spillet i «En skandale» er meget instruktiv. Gid han vilde vedblive at skrive således indtil det ikke længer behøves. Og gid dette snart måtte ske! Deres særdeles forbundne Henrik Ibsen. Til Stortinget! Stortinget har i sin Tid henvist Spørgsmaalet om Særeje for den gifte Kvinde til Formandskabernes Betænkning. Vi lader staa hen, fra hvilken Tid Formandskaberne fik denne særskildte Fuldmagt af Kvinden; vi indskrænker os til at hævde, at den Forudsætning, hvorfra de fleste Formandskabs-Betænkninger aabenbart gaar ud, nemlig at Ægteskabet i almindelighed grundlægges paa Kjærlighed, hvorfor Sameje fremdeles tilraades som Regel, den er neppe rigtig. Selv om saa var, tør vi i en saa alvorlig Sag minde om, at Kjærligheden er en mangfoldig Ting; til Grundlag for varig økonomisk Ordning er den lidet skikket. Ej heller er det som foreslaaet nok, at den gifte Kvinde kan stifte Særeje, hvis hun vil. Derved kunde let Kravet komme til at se ud som en stødende Undtagelse, og saadant skyr gjærne Kvinden. Hun maa vide og føle, at hun træder ind i Ægteskabet med samme lovlige Ret som Manden. Ikke alene hun, men Manden vil moralsk vinde herpaa, og Samlivet lettere fra først af faa det rette Værdighedspræg. Ogsaa Kjærligheden, hvis den er der, vil støttes af Lighedsfølelsen. Hvad særskildt det økonomiske Vel angaar, saa tør det være en ikke ualmindelig Erfaring, at hvor Drukkenskaben endnu udgjør en national Institution, og vaagede Handler og Kautioner neppe hører til Sjeldenheder, er det i Samfundets Interesse, at den gifte Kvinde saa snart som mulig ophører at være juridisk umyndig. I Ærbødighed. Bjørnst. Bjørnson Henrik Ibsen. Jonas Lie. Alexander L. Kielland Tilslutning fra de unges Side er mig kjærere end enhver anden. Jeg haaber ogsaa trøstig, at Aarene aldrig skal bringe mig did hen, hvor jeg vilde føle mig fremmed blandt den aandelige Ungdom. Foreningens Formaal og Opgaver kjender jeg jo ikke nøjere til; men jeg har med Glæde bemærket, at den i den senere Tid har beskjæftiget sig med sociale Spørsmaal, som i høj Grad interesserer mig. Jeg ønsker af Hjertet Fremgang og Trivsel for disse Anliggender saa vel som for enhver anden tidsmæssig Reform paa det aandelige og det sociale Omraade. Rom, den 17. April 1884. Til hans excellence udenrigsministeren herr baron Hochschild. Stockholm. Deres excellence! Herved tillader jeg mig i ærbødighed at henvende mig til Deres excellence med forespørgsel om hvorvidt min søn Sigurd Ibsen, doktor juris ved Roms universitet, tør gøre sig håb om at komme i betragtning ved næste gangs uddeling af de norske attaché-stipendier. Min søn er født i Kristiania den 23. December 1859 og er altså nu noget over 24 år gammel. Sin skoleundervisning har han erholdt først i Dresden og senere ved det kgl: Maximilians-gymnasium i München, fra hvilket han dimitteredes med udmærkelse i sommeren 1878. I det påfølgende år studerede han de filosofiske discipliner ved det romerske universitet, fortsatte efter tilbagekomsten til München sine juridiske studier ved universitetet dersteds og afsluttede disse under et fornyet ophold i Rom idet han her i sommeren 1882 erholdt den juridiske doktorgrad efter at have forsvaret en af ham forfattet afhandling betitlet «La Camera Alta nel governo rappresentativo», hvilken af samtlige juridiske professorer godkendtes med alle stemmer. Genstandene for hans studier har væsentlig været og er fremdeles de politiske videnskaber, statsret, folkeret, statsøkonomi o. s. v., og da hans tilbøjelighed, ved siden af videnskabelig forfattervirksomhed, er rettet på at betræde den diplomatiske bane, så står han nu forberedt til når som helst at underkaste sig den særlige examen, der hersteds kræves for at kunne indtræde i den italienske gesandtskabs- eller konsulattjeneste. Men for min søn vilde det i så fald først være nødvendigt at lade sig naturalisere som italiensk borger og altså opgive sit fædreland. Dette er en tung beslutning, og for om muligt at hindre dens iværksættelse er det at jeg har vovet at rette denne henvendelse til Deres excellence. Det tør formentlig antages at der ved besættelsen af de her omhandlede stipendiatposter ikke udkræves at vedkommende aspirant skal have absolveret sin juridiske examen ved det norske universitet. Det er mig også bekendt at et af disse stipendier en gang har været tildelt en ikke-jurist. Som anbefalende omstændigheder for min søn tillader jeg mig at fremhæve at han mundtlig og skriftlig behandler det franske, tyske og italienske sprog med samme lethed som sit modersmål. End videre at hans lange ophold i udlandet, navnlig i Tyskland, Italien og Østerrig, samt i Paris, har givet ham lejlighed til at erhverve et på personlig iagttagelse grundet kendskab til disse landes politiske og sociale forholde og institutioner. At han derhos er fuldt fortrolig med de offentlige anliggender i hjemlandene er naturligvis en selvfølge. Som forfatter har han, foruden sin før nævnte juridiske doktordissertation, leveret politisk-videnskabelige afhandlinger i italienske journaler, samt, i det i Kristiania udkommende «Nyt tidsskrift», påbegyndt offentliggørelsen af en række artikler over «Statsbegrebets udvikling gennem tiderne». Skulde det kunne stilles min søn i udsigt at han turde gøre sig håb om at blive tildelt et af de omhandlede attachéstipendier, så vil han til sommeren, eller til hvad tid det for øvrigt måtte forlanges, give sig den ære personlig at fremstille sig i Stockholm medbringende sine legitimationer fra universiteterne i München og Rom. Da det formentlig tør antages at et attachéstipendium ikke helt ud er tilstrækkeligt for vedkommendes stilling, så vil jeg ikke undlade at bemærke at mine økonomiske forholde sætter mig i stand til at kunne tilskyde det manglende. I det håb at Deres excellence gunstig tilgiver denne direkte henvendelse i en for mig så yderst vigtig sag tegner jeg mig med udmærket højagtelse Deres excellences ærbødige Henrik Ibsen. Rom, den 21. april 1884. Kære herr justitsråd Hegel! I lang tid har jeg ikke ladet høre fra mig og under denne taushedsperiode har der ophobet sig mangt og meget, som jeg skylder at takke Dem for. Først er det nu den nye, femte udgave af «Kærlighedens komedie», hvoraf de tilsendte exemplarer rigtig er komne mig ihænde. Dernæst har De havt den godhed at sende mig Henrik Jægers nye bog om norske forfattere, som jeg synes særdeles godt om. Nogle af afsnittene deri har måske før været trykte andetsteds; men for mig var de imidlertid ubekendte. Tør jeg bede Dem om ved indtræffende lejlighed at hilse forfatteren fra mig og bringe ham en tak for mit vedkommende? Holger Drachmanns «Dybe Strenge» har jeg naturligvis læst med interesse; men jeg nægter ikke at hans tidligere digte tiltaler mig mere. Dog, dette har jo sine rent individuelle grunde, og jeg tviler ikke på at mangfoldige læsere hjemme hos os vil være af en modsat mening. Drachmann har for nylig opholdt sig et par dage her i Rom, men desværre mislykkedes vore forsøg på at træffe hinanden. Skuespillet «En Skandale» synes mig at måtte betegnes som et i mere end én henseende lovende arbejde. Det er visstnok ikke særdeles dybtgående; men rimeligvis er forfatteren endnu en ung mand. Professor Heegaards død gjorde det mig meget ondt at erfare; men hans tilstand var jo ret sørgelig i den sidste tid, og så var det kanske det bedste for ham at han fik gå bort fra livet. Efter alt, hvad jeg hører var han vel neppe nogensinde kommet helt på fode igen. Og nu lidt om mig. De politiske forviklinger i Norge har i hele vinter forhindret mig fra med udelt sindsro at tage alvorligt fat på mit nye dramatiske arbejde. Men nu er jeg endelig kommet ud af hele dette røre og skriver med fuld kraft; i denne uge vil første akt være færdig, og jeg gør regning på at jeg så omtrent i midten af juni vil kunne melde Dem at det hele er afsluttet. Naturligvis kommer derefter renskriften. – Idag nødes jeg til at bede Dem om godhedsfuldt atter igen at ville sende mig en veksel for 2000 kroner, helst denne gang direkte på Nast-Kolb & Schumacher, hvorhos jeg benytter anledningen til med tak at erkende modtagelsen af den forrige sending. Ligeledes vilde jeg takke Dem meget om De ved samme lejlighed vilde opgive mig hvor meget jeg tør bogføre som honorar for 5. udgave af «Kærlighedens komedie». – Vi befinder os alle, og navnlig jeg, i dette forår ualmindelig vel. Jeg håber at også i Deres kreds alt står godt til, og med vore bedste hilsener til Dem alle tegner jeg mig Deres hjertelig hengivne Henrik Ibsen. Ingen afgjørende Hindringer. Jeg overtager Ansvaret. Rom, 30. april 84. Højstærede frøken! Det hotel i Sorrent, som jeg igår omtalte og som jeg særlig vilde anbefale heder hotel Tramontano. Hvis De bestemmer Dem for dette, beder jeg Dem være af den godhed at hilse ejeren, signor Giuglielmo Tramontano, på det bedste fra mig og mine. Vi har tilbragt en hel sommer der, og jeg har der skrevet «Gengangere». Lad ikke dette afskrække Dem! Cocûmella er også et godt hotel, kanske noget billigere end Tramontano; men det ligger temmelig afsides og egner sig ikke rigtig for et kortere ophold. For øvrigt har De vel Deres Bädecker med. – En behagelig rejse ønsker Deres særdeles forbundne Henrik Ibsen. Rom, 22. maj 1884. Til hans excellence, herr statsminister Schweigaard. Deres excellence! Da jeg ikke med sikkerhed kender den foreskrevne forretningsvej, beder jeg om tilladelse til at måtte fremsende indlagte underd: andragende gennem herr statsministeren. Herr statsministeren vil vistnok med lethed indsé, hvilken afgørende betydning det har for mig at mit andragende bliver indvilget. Forholdene har ført det med sig at jeg nu i en række af år har måttet vælge udlandet til mit vanlige opholdsted. Min literære produktion, således, som den nu foreligger, vilde ikke være bleven til, dersom jeg skulde have levet under og oppe i de hjemlige forholde. Som følge heraf har min søn måttet erholde sin videnskabelige uddannelse udenfor fædrelandet; hverken han eller jeg troede imidlertid at dette skulde lægge ham hindringer i vejen angående hans fremtid i hjemmet. Da jeg imidlertid i 1880 ansøgte om at hans tyske og italienske universitetsexamina måtte i Norge godkendes, således at han dersteds kunde fortsætte sine juridiske studier, blev dette afslået. Hvis min søn skal kunne vedblive at tilhøre det norske statssamfund, står der ham altså kun to veje åbne. Enten kan han arbejde hen til engang i tiden at erholde en professorpost, eller han kan gå ind på den diplomatiske løbebane. Til begge dele føler han kald og lyst, og jeg tror at han dertil besidder de fornødne betingelser. Men hvilket alternativ han end sluttelig måtte komme til at vælge, vilde et attachéstipendium være ham til uberegnelig nytte. Privat har jeg fra baron Hochschild modtaget den erklæring at han straks vil ansætte min søn, så fremt den norske regering indstiller ham. I det håb og med anmodning om at sådan indstilling må finde sted tegner jeg mig Deres excellences ærbødigst forbundne Henrik Ibsen P. s. Min postadresse i Rom er: Consolato di Svezia & Norvegia. H. I. Rom, 30. maj 1884. Kære Ravnkilde! Hvis Du imorgen, lørdags aften kl: 8 & half; vilde se op til os for at drikke et glas vin med en landsmand, den unge Frimodt, skulde Du være hjertelig velkommen. Svar behøves ikke. Venskabeligst Henrik Ibsen. Rom, den 14. juni 1884. Kære herr justitsråd Hegel! Herved har jeg den fornøjelse at meddele Dem at jeg igår fuldførte konceptet til mit nye skuespil. Stykket er i fem akter og vil, så vidt jeg kan beregne, komme til at udgøre omtrent 200 trykte sider, måské lidt mere. Nu står altså renskrivningen tilbage og dermed begynder jeg allerede imorgen. Den er imidlertid, som sædvanligt, ikke noget blot og bart afskriverarbejde efter konceptet, men snarere en hel omskrivning for replikkernes vedkommende. Den vil altså kræve sin tid; men jeg forudsætter som ganske givet, så fremt ikke nogen uforudset hindring indtræffer, at hele manuskriptet skal kunne være i Deres hænder inden midten af september. Dette stykke handler ikke om politiske eller sociale eller overhovedet om offentlige anliggender. Det bevæger sig helt igennem på familjelivets område. Diskussion vil det nok kunne fremkalde; men det vil ikke kunne vække anstød hos nogen. Hvad tid vi rejser herfra, og hvor vi kommer til at tilbringe sommeren er endnu ikke bestemt. Jeg for min part trænger naturligvis ro for mit arbejdes skyld, og det er derfor muligt at vi skilles, således at min hustru og min søn drager nordover medens jeg blir tilbage i Tyrol. Under alle omstændigheder forlader vi ikke Rom i indeværende måned. Det kunde være at omstændighederne nødte mig til udover høsten at begive mig for en 14 dages tid til Stockholm; men sker dette, håber jeg at manuskriptet allerede i forvejen skal være afleveret. Jeg benytter anledningen til at anmode Dem om godhedsfuldt at ville sende mig en veksel for 2000 kroner, for at jeg kan være nogenlunde forsynet, hvad rejserute vi end vælger. Her har vejret i den senere tid imod sædvane været temmelig køligt men med dejlig klar himmel. Vi befinder os alle særdeles vel og håber at man nu også oppe i hjemlandene nyder godt af sommeren. Med mange hilsener til Dem selv og til Deres kære familje tegner jeg mig Deres hjertelig hengivne Henrik Ibsen. Rom, den 25. juni 1884. Kære Brandes! Hjertelig tak for Deres brev, som jeg for længe siden burde have besvaret, så meget mere, som jeg jo ved at De holder en stræng kontrol med Deres korrespondenter, skønt De rigtignok forsikkrer at De har forandret Dem noget i dette stykke. Jeg havde også gerne svaret Dem hurtigere, dersom ikke et nyt dramatisk arbejde i de sidste måneder så udelukkende havde lagt beslag på hele min tid. Og for mig er det, at skrive et brev, ikke den samme lette sag, som for Dem. Lige som De, således har også jeg en bestemt følelse af at vi nu står hinanden nærmere end i de første år af vort bekendtskab; men jeg tror, grunden er den, at vi gensidigt er kommet hinanden imøde under vor udviklingsgang. Herom og om beslægtede emner kunde jeg nok have lyst til mundtlig at tale med Dem. I et brev går det ikke. Der går en misstemning igennem, hvad De skriver om Deres erfaringer i hjemmet efter tilbagekomsten. Dette overraskede mig ikke. Da De vendte tilbage til København, fandt jeg dette skridt fra Deres side så ganske naturligt; men jeg var forberedt på at Deres oplevelser dersteds ikke udelukkende vilde blive af den glædelige slags. De kom jo hjem med et europæisk navn; og en åndelig rangordning forliges ikke godt med de demokratiske principer. Dertil kommer, at det er langt lettere at styre et parti og lede en bevægelse i frastand end på nært hold. Den personlige nærværelse irriterer i flere henseender og af forskellige grunde. Jeg har havt anledning til at gøre iagttagelser derover, og jeg har ført mig disse iagttagelser til nytte «udi adskillige krige». Det literære skuespil, som pressen der hjemme har opført i det sidste års tid, har jeg fulgt med opmærksomhed. De stedfundne rolleforandringer kom mig ikke uventet; navnlig ikke for heltefagets vedkommende. Men herom vil jeg ikke videre tale nu. Jeg vil heller bringe Dem endnu en gang en tak for hvad De så åbent og elskværdigt har udtalt i Deres brev, og ikke mindre for den tyske bearbejdelse af min biografi. Tidsskriftet selv har jeg ikke set, men jeg er bleven bekendt med et separataftryk af afhandlingen. Tak – og atter tak! Den store tilstrømning til Deres forelæsninger har jeg erfaret af tyske blade og af danske rejsende. Deres landsmænd er nu stolte over Dem alligevel, om de end en gang imellem ikke kan dy sig for at plage Dem. Jeg kender det slags forhold. – Af mit nye arbejde, et skuespil i 5 akter har jeg nu konceptet færdig og er stærkt optagen af gennemarbejdelsen, den finere udformning af sproget og den mere energiske individualisering af karakterer og repliker. Om et par dage rejser jeg til Gossensass i Tyrol for i løbet af sommeren at bringe alt dette til afslutning. Samtidigt rejser min hustru og søn til Norge. – Undskyld dette hastværksbrev. – Vore bedste hilsener til Deres ærede frue og til Deres småpiger. Deres hengivne ven Henrik Ibsen. Rom, den 25. juni 1884. Herved anmodes De om ikke at sende mig noget forinden nærmere meddelelse indløber. Jeg rejser i disse dage til Gossensass i Tyrol for dersteds at fuldføre et nyt arbejde. Samtidigt rejser min hustru og min søn til Norge. Hvor vidt jeg selv senere kan komme der op i år beror på om jeg så betimeligt kan få mit arbejde fra hånden. Jeg ansér det rigtignok for mere end tvilsomt. Deres Henrik Ibsen. Rom, 27.6.84. – Kære frøken Riis! Umådelig optaget af forskellige ting, som jeg er, får jeg neppe tid til personlig at sige Dem farvel. Tillad mig at gøre det herved! En behagelig sommer ønskes. På gensyn! Deres venskabeligst forbundne Henrik Ibsen. Rom, den 27. juni 1884. Kære herr Caspari! Jeg husker ikke om jeg under vort samvær her nede omtalte for Dem at jeg, blandt andre fejl, også led af den at være meget sendrægtig i besvarelse af modtagne breve. I ethvert fald har De nu erfaring for at det således forholder sig. Deres venlige brev med deri indlagte smukke og hjertelige digt har jeg nu havt liggende foran mig på mit bord lige siden midten af april, og stadig med det gode forsæt «imorgen» at sende Dem et svar. Og først idag kommer min beslutning til udførelse! Tag mig ikke min forsømmelse altfor ilde op, og modtag min bedste og varmeste tak for det tilsendte digt, som griber og bevæger mig hver gang jeg læser det. Og det gør jeg ofte; thi der klinger for mig noget så hjemligt i det. Men De tager storlig fejl, når De tror jeg ønsker, De skulde slå Deres lyre itu. Tvertimod. Jeg ved ikke et eneste digt af Dem, som jeg skulde ønske uskrevet, og jeg håber at De i fremtiden vil udfolde en rig produktion netop på det versificerede og rimede digts område; thi dette område er jo for Dem det naturlige. Jeg mindes nok, at jeg en gang udtalte mig noget despekterligt om versekunsten; men dette hidrørte kun fra mit eget øjeblikkelige forhold til denne kunstform. Jeg har for længe siden ophørt at stille almengyldige fordringer, fordi jeg ikke længere tror på at sådanne med nogen indre ret kan opstilles. Jeg mener at vi har alle sammen ikke noget andet og bedre at gøre end i ånd og sandhed at realisere os selv. Dette er efter min mening det virkelige frisind og derfor er de såkaldte liberale mig på mange punkter så hjertelig imod. – Jeg har i hele vinter gåt og funderet på nogle nye galskaber og tumlet med dem så længe til de antog dramatisk form, og nu har jeg da i disse dage fuldført et skuespil i fem akter. Det vil sige konceptet; men nu kommer den finere gennemarbejdelse, den mere energiske individualisering af personerne og af deres udtryksmåde. For at finde den fornødne ro og ensomhed til dette arbejde rejser jeg om et par dage op til Gossensass i Tyrol. Min hustru og min søn rejser samtidigt op til Norge. Gid jeg kunde fulgt med! Men det går ikke. I min alder får man nytte tiden til arbejde; færdig med det alt sammen blir man jo ikke; man «får ikke stunder til at gøre det sidste vers til»; men man vil jo gerne ha’ så meget som muligt fra hånden. Og så vil jeg ønske Dem og Deres ærede frue en behagelig sommer! Vær forvisset om at vi stedse vil bevare Dem begge i venskabelig erindring; modtag vore bedste hilsener og en gentagen tak fra Deres hengivne og forbundne Henrik Ibsen. Rom, den 29. juni 1884. Kære herr justitsråd Hegel! Min søn, der vil overbringe Dem disse linjer, har i opdrag at fremføre mine forbindtligste hilsener. Da mine polarrejsende ikke gerne vil medbringe italiensk guld til veksling, tillader jeg mig at anmode Dem om at der må blive ham udbetalt 2000 kroner i de for deres rejserute hensigtsmæssigste pengesorter. Jeg rejser i morgen til Gossensass i Tyrol, hvorfra manuskriptet til mit nye stykke vil blive sendt Dem til den før nævnte tid. 1ste akt er allerede her renskreven og 2den påbegyndt. Jeg har nu ingen anden tanke eller interesse end dette arbejde, og kommer således rimeligvis i denne sommer ikke hjem. Undskyld disse skødesløse linjer; men alle mine vanlige skriverekvisiter er nedpakkede. Deres hengivne Henrik Ibsen. Gossensass, den 4. juli 1884. Kære Suzannah! Tak for kortet fra Basel, som jeg modtog imiddags. Kortene fra Rom kom hid igår, og ligeledes et par aviser. Af sidstnævnte har jeg hidtil kun modtaget et nummer af «Dgbl:» direkte fra Kristiania, intet af «Aftenp.», uagtet jeg skrev betids om adressering hid. Skurkene i Aftenp. er naturligvis for konservative til at forandre en adresse, og deres fordrukne kammerater i Dgl: kan man jo ikke vente sig andet af end uorden og norsk slurveri. Det glæder mig at I er kommet i god behold til Basel, og jeg antager at I imorgen, eller kanske allerede idag vil kunne indtræffe i København. Hvad mig angår, så har jeg det udmærket godt i enhver henseende. Rejsen hid gik som sædvanligt; fra Modena, om natten, og indtil Ala måtte overfrakken på; derpå af igen; udmærket dejligt vejr og frisk luft op igennem dalen hid. Smørrebrødene kom mig fortræffeligt til nytte; de var min eneste næring på hele turen; de sidste spiste jeg i Verona, som frokost, til en kop sort kaffe, der bragtes mig i vaggonen; i Florents havde jeg kun taget en halv flaske vin, i Ala om morgenen intet; vil altid have smørrebrød med på rejsen; dem kan jeg med fornøjelse spise til enhver tid. Her var modtagelsen hjertelig, men overraskelsen stor over at jeg kom alene. Jeg valgte det isolerte værelse ovenpå i det lille sidehus, svarende altså til Sigurds værelse nedenunder, i forrige år; ingen veranda udenfor, da denne ikke strækker sig så langt, og ingen dør til naboværelset, så ingen larm høres; her er jeg udmærket vel fornøjet. Jeg er hidtil ståt op kl: 6 & half;, fåt min frokost op & half; time senere, er så gåt ud, mens værelset gøres istand og har derpå skrevet fra kl: 9–1. Derpå middag med glubende appetit. Om eftermiddagen har jeg også kunnet skrive noget, eller liniere. I løbet af 5–6 dage vil 2den akt være færdig. Øl smager jeg ikke; og derved befinder jeg mig vel. Jeg drikker derimod mælk og noget men ikke meget hvid vin med vand til; let mad til aftens kl: 7 & half;. Jeg har hidtil hver aften været i seng før kl: 10 og sovet godt. Her er allerede temmelig mange fremmede, og snart vil alt være fuldt. Af dem fra forrige år har jeg kun set fru Schlesinger og familien Vambery. Grubhofer er ikke kommet endnu, men har sendt mig et hilsningskort fra München. For øvrigt lader de fremmede, der næsten udelukkende er tyske damer, til at kende mig, og ser meget velvillige og smilende ud når man mødes. Ravnkilde ventes i næste uge. De tre forskrækkelige har nok ikke bestilt værelser, finder derfor neppe noget ledigt, hvis de engang kommer, og får da ty op til Brenner bad, hvis der er plads. Det er jo noget underligt at være alene; men mit arbejde vil jo endnu i lang tid lægge beslag på mig. Lad mig en gang iblandt høre fra eder. Lange meddelelser behøves ikke. Jeg selv kommer heller ikke til at sende lange breve; jeg er jo optagen af mit stykke, og her er jo ikke synderligt af interesse at skrive om. Men om jeg end ikke skriver langt eller ofte, så tænker jeg dog stadig på eder og ønsker at I må ha’ det rigtig godt og fornøjeligt på rejsen deroppe. Husk på, at det naturligvis fra tid til anden må meddeles mig, hvor hen jeg skal sende mine breve. Påmindelserne om forsigtighed og omtanke i enhver henseende vil jeg ikke gentage denne gang; jeg håber dog at de befølges, som noget, hvormed enhver selv bedst er tjent. – Kære Sigurd! Mine breve er egentlig til eder begge, hvorledes udskriften end lyder. Lad ikke en eneste dag i Kristiania gå til spilde før du har gjort de politiske og journalistiske bekendtskaber, som vil være dig så nyttige. I denne henseende må alt andet være underordnet; det synes du visst også selv. Det næst vigtigste er at profitere af den gode kraftige norske kost, så det kan ses på dig, når du kommer her ned igen, at du har havt det godt og rundeligt i alle måder og at rejsen har bekommet dig vel. – I ser, at her er ikke plads til mere på papiret. Modtag derfor til slutning alle gode ønsker fra eders hengivne Henrik Ibsen. Gossensass, 9. Juli 84. Kære Sigurd! Indlagte brev modtog jeg i dette øjeblik. Da det ikke faldt mig ind først at se på udskriften åbnede jeg det. Af underskriften så jeg fejltagelsen. Jeg har ikke læst et ord af indholdet, selvfølgelig, og sender Dig det straks. Dit brev fra Kbh. modtog jeg igår. Håber at I har modtaget mit til Lund adresserede brev. 2. akt er nu nær ved slutningen. Jeg begynder da straks på den næste; der er kortere. Ravnkilde kom idag. De tre kan ventes. Mange engelske familjer her; Redwitz med datter ligeså. Jeg har det udmærket i enhver henseende. Noget nyt brev sender jeg eder ikke forinden jeg får vide, hvorhen det skal adresseres. Lad mig snart høre fra eder. Hils din m: og sig at jeg ønsker hun må befinde sig vel og ikke mangle fisk, navnlig lax, og andet godt. Din hengivne p. Henrik Ibsen. Gossensass, den 20. juli 1884. Kære Sigurd! Igår eftermiddag havde jeg den beroligelse at modtage eders to breve fra Trondhjem. Jeg ser deraf med glæde at I befinder eder vel, og håber at det fremdeles må gå eder godt på rejsen. Din visit hos Sverdrup havde jeg jo kortelig erfaret gennem «Dgbl», og det fornøjede mig at få høre noget nærmere om samme. L. Holsts forlegenhed tænker jeg kom deraf at han ikke så sig istand til at honorere dine artikler. Til Herman skriver jeg, så snart jeg får lidt tid dertil. Anden akt, der er 8 sider længere end første, fuldførte jeg den 12. dennes; tredje akt påbegyndte jeg den 14. og håber at få den færdig i løbet af denne uge. Jeg ser at det hele blir rundelig færdig i betimelig tid. Min levevis er i det hele taget den samme, som forhen beskrevet, kun at jeg måtte opgive den hvide tyrolervin, som ikke bekom mig godt, og drikker nu en ypperlig ungarsk Carlowizer, som, mærkelig nok, koster netop det samme. Om morgenen drikker jeg té præcis kl: 7; jeg er hver dag oppe senest kl: 6, ofte tidligere og befinder mig udmærket derved, skønt jeg dog nu ikke går i seng før kl: 11. Alt, hvad jeg får at spise, smager mig fortræffeligt. For mit hyggelige, isolerede og rolige værelse beregnes iår kun 60 kreuzer om dagen. Alle mine udgifter, deri tobak og vask iberegnet, beløber sig til 50 frcs: om ugen. Hver søndag morgen veksler jeg nemlig en 50-lire-seddel, og dermed slipper jeg netop ud til næste søndag. Fortæringen betaler jeg for hver dag. – Rosa og Paula er her også iår, ligeledes Peter, der har fåt portnerlue med bredt guldbånd, hvormed han møder frem på stationen ved togenes ankomst. L. Gröbner og frøken G. assisterer også iår ved serveringen, der nu besørges af 10 personer, og dette kan vel behøves, da her er over 100 gæster i pension medens omtrent lige så mange spiser a la carte. Redwitz med datter er her; en mængde engelske ligeså. Grubhofer er endnu ikke kommen. «Frøken Ribbing og Schreiber» kom et par dage efter Ravnkilde; frøken Hansen var derimod ikke med, da hun var bleven uenig med dem fordi de ikke vilde rejse på 3. klasse. Den unge Grønvold er nu også kommen fra München; han agter sig nok senere til Frankrig. Lige til den 14. havde vi dejligt klart vejr med frisk luft; men så begyndte det at blive trykkende lummert, og om aftenen den 16, mens vi sad ved spisebordet, brød det voldsomste tordenvejr løs lige over os; regnen skyllede ned en times tid, og da gik den over til en haglskur, hvis mage jeg aldrig havde kunnet tænke mig muligheden af. Haggelne fløj tvers igennem vindusruderne ind i salen til os; på grund af deres uhyre kraft knuste de ikke ruderne men slog runde huller i dem af samme størrelse som de selv. Og hvilken størrelse, tror du! Mangfoldige haggel var større end de største hønseæg jeg nogensinde har set; vi opsamlede en hel del af dem; de var af den hårdeste is og blanke som glas; jeg afridsede et par af dem. Ved midnat brød et nyt tordenvejr løs, og et tredje kl: 3 om morgenen. Kirkeklokkerne ringede uophørligt, og de fleste mennesker her var oppe hele natten; kl: 3 stod jeg også op; men gik siden i seng igen. De to påfølgende dage havde vi stærke regnskurer og igår, lørdags morgen blev det til rene skybrud; Eisach gik henimod middag over sine bredder, bortrev oppe ved Pontigel hele kørevejen i en strækning af omtrent 3–400 alen og truede Gossensass, hvor dog alt gik godt. Værre gik det nedenfor. Du husker den lille bæk, som kommer fra «Wasserfall», og som løber ud nede under vejen til Sterzing, lige i svingen, hvor korset står for ham, som blev myrdet. Denne bæk blev til en stor, vældig, rivende strøm, som bortrev landevejen, så at hele svingen nu er en stor gabende afgrund. Jernbanen nedenfor blev bedækket med dynd, så at togene nordfra igår kun kunde gå hid. Alle passagererne, som skulde sydover, måtte ty ind til Gröbner, så her var en stor forstyrrelse. I aften blir forbindelsen genoprettet, her blæser strygende nordenvind og godt vejr er allerede indtrådt. Indlagte modtog jeg til dig fra Rom og sender det ulæst; konvoluten måtte jeg tage af da den var større end mine. – Hils din m: mange, mange gange fra mig; næste gang skriver jeg til hende. Sig hende, at jeg ønsker eder alt godt og en fornøjelig og lykkelig rejse. Din hengivne p: Henrik Ibsen. Gossensass, den 28. juli 1884. Kære Suzannah! Den nyeste efterretning, jeg indtil nu har modtaget fra eder, er telegrammet, der melder bestigningen af Nordkap. Det ankom hid mandagen den 21de, kl: lidt over 3 om eftermiddagen. Dit seneste brev fra Trondhjem, hvori meldes afrejsen nordover, er ligeledes kommet mig i hænde; men fra den tid af har jeg ingen anelse om hvor I opholder eder og hvor I færdes. Jeg vil håbe at tilbagerejsen fra Nordkap er gåt heldigt og kunde nok have lyst til at høre lidt nærmere om denne tur, hvis kostbarhed i første øjeblik overraskede mig. I dit brev skriver du nemlig «billetten koster i alt for hver person 20050 kroner», – altså for eder begge lidt over ti tusend «norske speciedaler». Jeg antager imidlertid at I er sluppet en hel del billigere fra det og glæder mig på eders vegne over at I har fåt se alle de nordlige egne, – forhåbentlig uden eftersmæk af nogen sygdom. Imorgen eller senest iovermorgen blir jeg færdig med 3. akt, der er lige så lang, som den forrige, og går derefter ufortøvet i vej med den følgende. Jeg er fortræffelig oplagt til at arbejde her, og min levevis er fremdeles den samme som før beskrevet. I mit forrige brev, til Sigurd, fortalte jeg om haglvejret og oversvømmelsen. Det første har ikke voldt så megen skade fordi de uhyre haggel kun falder spredt og ikke i tætte masser som ved et almindeligt uvejr. Men vandflommen har raset forfærdeligt mellem Brenner og Sterzing. Hele underetagen af værtshuset i Pontigel blev begravet under dynd, mudder og store stenmasser; konen, som var alene hjemme da flommen kom, måtte flygte op i overetagen, og kunde først hen imod aften reddes ud derfra gennem et vindu. Hele landevejen nede ved Ried og sagværket er bortreven, og hvor den før gik, der går elven nu; her er kommet hundreder af arbejdere, som holder på at udbedre skaden; men dertil vil hele måneder gå med, og ingeniørerne beregner omkostningerne mellem Sterzing og Brenner til henimod 100,000 gulden. Vejret har, siden jeg sidst skrev, været temmelig regnfuldt og koldt. Køligt er det fremdeles; men her blæser nu endelig idag en ren nordenvind og luften er klar; sne er faldet temmelig langt nede i fjeldene; og da plejer jo vejret her gerne at bedre sig. Hele Gossensass er overfyldt af fremmede; nyankomne, som der ikke er værelser for, må jævnlig overnatte i spisesalen. Blandt skandinaverne er nu, foruden de tidligere omskrevne, også maleren Sinding med frue og søn kommet hid, og Ravnkilde taler om danske damer, som ventes. Gerichtsrath May med familje måtte ty op til Brenner bad fordi her ikke var plads. Dr: Schäffer, som var her forrige år, kom igår og beder hilse Sigurd; han er nu privatdocent i München. En Wiener literat er her også, dr: Siegmund Lipiner, Reichsrathsbibliothekar, som har skrevet en lang afhandling over «Peer Gynt»; han var henrykt over at træffe mig; det er en meget elskværdig hjertelig personlighed, kanske noget «überschwänglich»; hans unge frue, som ledsager ham, er meget smuk og intelligent. Det er næsten utroligt, hvilket indtryk «Gespenster» må have gjort i Tyskland, efter alt, hvad jeg hører her. Grønvold fortæller at det samme var tilfældet i München. Igår blev der forordnet 5 dages karantæne i Ala for alle rejsende, som agter sig til Italien, skønt der jo ikke er spor af kolera i Østerrig. Men det er vel passanter fra Frankrig, som man frygter. Her antager man at foranstaltningen snart vil blive ophævet. – Netop som jeg sidder og skriver disse linjer modtager jeg Sigurds brev fra Tromsø, hvilket glædede mig meget. Jeg håber at i dette øjeblik et nyt brev er undervejs til mig, hvoraf jeg kan erfare noget nærmere. Jeg kan af Sigurds brev forstå at opturen har været morsom og glæder mig meget til engang mundtlig at få høre ret udførligt derom. At mine breve kommer eder sent ihænde er rimeligt; men så længe I ikke har noget fast standkvarter er den nuværende forsendelsesmåde ved Lund den eneste mulige. Mange, mange hilsener til dig og Sigurd fra eders hengivne Henrik Ibsen. Gossensass, den 9. august 1884. Kære Sigurd! Din ms brev af 25. juli såvel som dit af 30. har jeg modtaget. Det sidstnævnte ankom hertil igår. Jeg håber at mit brev af 28. juli er kommet eder ihænde i rimelig tid. Det glæder mig at I synes at befinde eder vel i Selbo; jeg kender ikke den egn; men jeg har en formodning om at høsten med dens uhygge plejer at indfinde sig tidligt deroppe, så at I vel om ikke ret lang tid vil blive nødt til at drage længere sydpå. Herfra er naturligvis ikke synderlig nyt at melde, eller egentlig slet intet, som er omtale værd. Aldeles fuldt af fremmede er her fremdeles, deriblandt russiske, polske og italienske familjer. Vejret har været ustadigt i nogen tid, som oftest smukt men meget varmt om dagen, derefter optrækkende tordenvejr henimod aften, så regnskure med påfølgende afkøling og så atter klart igen. Med fjerde akt er jeg nu snart færdig; jeg håber at kunne afslutte den om nogle få dage og at hele stykket skal være i stand til afsendelse inden månedens udgang. Dette arbejde interesserer mig i høj grad, og jeg beskæftiger mig stadigt med det i tankerne, selv i de timer, da jeg ikke skriver. De før omtalte skandinaver er her endnu; men de forstyrrer mig ikke, da de mærker at jeg helst vil være alene. Grønvold spiser ved mit og Ravnkildes bord. Hans appetit er virkelig ægte grønvoldsk; jeg tror det må være en slags sygelighed hos ham. Igår faldt en engelsk dame i det lille trappetrin udenfor vort hus og da hun var båret op på sit værelse, viste det sig at hun havde brækket det ene ben. Der blev rekvireret læge fra Steinach, og hun kommer til at holde sengen i en 5–6 uger. En gymnasiast fra Berlin har skåret sin ene hånd fordærvet og tre yngre berlinske skolegutter afrejste igår med forskellig slags skavank i benene; «Bergsteiger» skal de jo alle være, når de er her, og det kommer de galt fra. Om koleraen hører vi at der skal have vist sig enkelte tilfælde hist og her i Norditalien; nærmere oplysninger har vi ikke fåt. Hvorledes hang det egentlig sammen med Nordkap-bestigningen? Din m: nævner ikke Nordkap med et ord i sit sidste brev fra Trondhjem. Var I helt oppe på højden? Og var udsigten fri? Dette er vel ikke egentlig det hovedsagelige udbytte af en sådan tur; men det skulde dog interessere mig at høre noget derom. Søndag, den 10. aug. Jeg afbrød min brevskrivning igår, da jeg jo daglig må lidt ud at røre på mig og toget desuden var afgået. Idag vil jeg tilføje et par ord. For et par dage siden ankom hertil dr: Spitzer, der skriver i «Neue freie Presse» under mærket «Ein wiener Spazirgänger». Grubhofer har straks bemægtiget sig ham og ses stadigt i hans selskab. Jeg har ikke talt med ham endnu, men han har fortalt at han skulde have været med sin ven Gabillon på turen til Nordkap, hvis han ikke i sidste øjeblik var bleven forhindret. Frøken Schirmer fra München er her også, ligeledes en conte Mirafiore med frue, barn og tjenerskab fra Florents; Ravnkilde mener det må være en søn af Viktor Emanuel af sidste ægteskab. Jeg håber, navnlig for din ms skyld, at der må være god laks at få i Selbosøen, og at I overhovedet lever så godt, som omstændighederne tillader det. Men vov dig ikke i bad deroppe; vandet er koldt og kan let fremkalde dødbringende krampetilfælder. – Det glæder mig meget at du er begyndt på din skitse; det vil blive mig en stor fornøjelse engang at læse den. Men først og fremst må I anvende tiden til at frodes og trives på det bedste. Mange hilsener til eder begge. Skriv snart igen, din m: ligeså. – Eders hengivne Henrik Ibsen. Gossensass, den 15. August Kære Bjørnson! Så er vi hinanden dog så nær! «Neue fr: Presse» har jo berettet om dit ophold i Schwaz; men da jeg ikke har fundet noget derom i «Dagbladet», vidste jeg ikke, hvad jeg skulde tro. Tak for din opfordring til at komme der hen. Jeg vil ganske visst og med stor glæde komme så snart jeg har fåt mit nye stykke færdig. Dette vil antagelig ske i den første uge af næste måned. Men så er det jo et spørsmål, om du til den tid har sluttet din fortælling. Hvis ikke, kommer jeg senere; her blir jeg i al fald til udgangen af september. Det er nu over 20 år siden vi sidst taltes ved, og jeg havde næsten opgivet tanken om at vi oftere skulde mødes. Jeg skriver disse linjer i al hast, da jeg netop holder på med de sidste sider af 4. akt. Så snart jeg har den 5te fra hånden og manuskriptet afsendt, melder jeg dig det. Kan du da modtage et besøg, så kommer jeg. Det skulde glæde mig meget om jeg kunde træffe Jonas Lie i Schwaz; men jeg tviler på at det vil lykkes at få ham derhen. Mange foreløbige hilsener til din hustru og dine døttre. Din hengivne Henrik Ibsen. Gossensass, den 19. august 1884. Kære Suzannah! Igår modtog jeg dit brev fra Selbo; det var ikke dateret, men har vel været lidt længere end sædvanligt undervejs, da jeg synes at der i poststempelet står den 9de. Under denne samme dato, eller kanske den 10de sendte jeg Sigurd et brev, hvilket forhåbentlig rigtig er fremkommet. Det var adresseret til Lund. I forgårs blev jeg færdig med 4. akt, der er af omtrent samme længde som de forrige. Jeg arbejder nu på den 5. og håber, da denne er den korteste, at kunne få manuskriptet afsendt ved månedens slutning. Bjørnson med frue og døttre er i Schwaz. Han skriver mig til at han nu holder på med det sidste afsnit af sin fortælling, og opfordrer mig til, når vi begge er færdige, at komme hen til dem på et besøg. Til Jonas Lie, der er i Berchtesgaden, vil han sende den samme opfordring, for at vi kan holde «tre-digter-møde». For B: at komme hid vilde ikke være muligt da alle værelser fremdeles er optagne eller lagt beslag på, og desuden vilde det forlænge rejsen for J. L. Jeg har lovet at ville komme hen på et par dage; det kan altid være en adspredelse efter arbejdet, og måske kommer vi på lang tid ikke atter i en sådan nærhed af hinanden; det er nu over 20 år siden vi sidst såes. For nogle dage siden fik jeg besøg på mit værelse af en mig ubekendt herre, der præsenterede sig som – L. Passarge. Han og hans frue var på en rundrejse, havde overnattet i Sterzing, havde læst i en avis at jeg opholdt mig her og kom da straks herop for at træffe mig; vi blev sammen hele eftermiddagen; hans frue var uvel; men næste dag fik jeg sagt dem begge farvel da de rejste nordover med morgentoget. Også hun har lært sig norsk og sagde at de kun lever og ånder i mine bøger. Advokat Stang med frue og datter har ligeledes tilbragt nogle eftermiddagstimer her på en udflugt fra Innsbruck; jeg trakterede med kaffe og likør i havehuset og de var øjensynlig meget glade ved mødet. Frøken R. & S. havde i lang tid gåt og snakket om at det var dem umuligt at få sove her og besluttede derfor at flytte til Sterzing. En middag tog de da også farvel med alle sine bekendte og begav sig med sin bagage ned til stationen. Dagen efter fik jeg imidlertid høre at de havde skiftet sind undervejs og havde lejet sig ind hos slagteren, hvor de fremdeles er. Jeg tror nok de skammed sig lidt over den historie med den højtidelige afsked; thi de viste sig ikke på flere dage i spisesalen. Sindings afrejste for et par dage siden. Også de er meget vægelsindede og vilde den ene dag nordover, den anden dag sydover. Endelig afgik de da foreløbig til Innsbruck; hvor hen de derfra tager vejen, ved jeg ikke. Her har hele tiden været pakkende fuldt af fremmede og er det fremdeles; selv August Gröbners nye hus, der ikke er ganske færdigt, har måttet tages i brug. Passarges bog om mig, og Brandes’s afhandling i «Nord und Süd», ledsaget af mit portræt i en mesterlig udført radering, cirkulerer i flere exemplarer blandt gæsterne. Mine skuespil på tysk kender de nok for det meste alle. Med dr. Spizer fra Wien sidder jeg gerne og taler om aftenerne; han er en stille elskværdig mand; ingen skulde tro om ham at han førte en så hvas pen. Sigurd må du hilse mange gange, og sig ham at han endelig ikke må komme bag de trønderske heste, der er berygtede for den vane at slå op. Jeg glæder mig meget til at få læse hans skitse, men håber dog at han ikke anvender hele dagen til arbejde. Gid I nu må have det rigtig godt i alle måder. Jeg befinder mig så vel, som jeg kan ønske det, spiser og sover godt og er altid oplagt til at arbejde. Vejret er nu køligt, men sundt og styrkende. Skandinaverne har bedet mig hilse. Farvel for denne gang. Skriv snart igen til eders hengivne Henrik Ibsen. Gossensass, den 27. august 1884. Kære Sigurd! For nogle dage siden havde jeg den fornøjelse at modtage dit brev af 15. dennes. Jeg besvarer det idag i al korthed; thi her er, som du vel kan vide, såre lidet at skrive om. Mit stykke nærmer sig nu stærkt mod slutningen. Om 3–4 dage er det færdigt; så læser jeg det nøjagtigt igennem og sender det afsted. Det er mig en stor glæde at sysle med dette arbejde, der stadig vokser i enkeltheder; og jeg vil føle det som et savn, når jeg må slippe det fra mig; men glad skal jeg dog samtidig være. Her er fremdeles aldeles fuldt af fremmede. En sådan sæson har Gröbners visst aldrig havt. Hertil medvirker visstnok i høj grad at de mange rejsende ikke vover sig ned til søerne. I det nordlige Italien synes nemlig koleraen at være i tiltagende om den end optræder temmelig spredt. Blandt gæsterne her er der iår påfaldende mange højere militære, således den østerrigske feldtmarschalløjtnant v. Fromme med frue, den würtembergske generalløjtnant Faber-Faur med to døttre, oberst v. Pfeuffer fra München, med frue og flere døttre, en oberst v. Arndt med damer og en østerrigsk major, der er svigersøn af herr Krauseneck, som ligeledes bor her med familjen. General Faber-F: er en bror af den bekendte maler af samme navn, er selv meget begavet som kunstner og skal under opholdet her have tegnet et mesterligt portræt af mig; jeg har ikke set det. Den engelske dame, som brak benet, må endnu holde sengen. Ellers er her ingen syge. Den tyske billedhugger, professor Kopf fra Rom har med sig en 13-årig datter, som er den ypperligste model for Hedvig i mit stykke, jeg kan ønske mig; hun er smuk, har et alvorligt ansigt og væsen og er lidt gefrässig. Det var en fejltagelse da jeg skrev om en grev Mirafiore; hans ledsagerinde heder så og er V. Ems datter; hun er gift, men lever adskilt fra sin mand, der igen lever sammen med en anden dame. Hendes herværende ledsager skal også være gift; barnet, der er med dem, er hendes, og tjenerskabet ligeså. Frøken R. og S. er hver dag ifærd med at flytte fra slagteren; men de bor der fremdeles; grunden til deres misfornøjelse er den at manden er slagter, hvilket de vidste, da de lejede hos ham. De gør undertiden udflugter når vejret er tilstrækkelig stygt, bruger da at «forvilde sig i en skov» og må ty ind i et bondehus, hvor der ikke findes spiselig mad med undtagelse af æg, smør, brød o. s. v. Mig fortæller de aldrig sine historier men Ravnkilde får dem med stor udførlighed. – Næsten i hver norsk avis læser jeg om ulykker, foranlediget ved forfjamset benyttelse af ladte geværer. Det vilde være mig overordentlig ukært om du ikke holdt dig langt borte fra folk, som håndterer slige våben. Skulde en ulykke passere, må der straks telegraferes til mig. Ret længe endnu vil I vel ikke kunne blive deroppe i det trondhjemske. Jeg må da få vide noget nærmere om eders rejseplaner. Hvad udsigt vi har til at komme til Rom i vinter, ved jeg endnu ikke; viser koleraen sig der udover høsten, rejser vi naturligvis ikke. Men dette har det jo endnu ingen hast med. Indtil videre må I gøre eder tilgode det bedste I kan. Jeg håber, din m. ikke sparer på laksen, men benytter anledningen til fiskefortæring, så længe den frembyder sig. Se så! Nu er papiret blevet fuldt alligevel. Jeg befinder mig fortræffeligt i alle henseender. Næste gang vil jeg forhåbentlig kunne melde at manuskriptet er afsendt. Mange gode hilsener til eder begge fra eders hengivne Henrik Ibsen. Gossensass, den 30. august 1884. Kære Suzannah! Uagtet jeg ikke ved når og hvor mine breve træffer eder så længe I flakker om fra sted til sted, vil jeg dog sende eder den glædelige meddelelse at jeg nu netop har fuldført mit manuskript. Stykket blir meget omfangsrigt, større end noget andet af mine nyere skuespil. Jeg har fåt alt det frem, som jeg vilde have, og jeg tror ikke at det lettelig skulde kunne gøres bedre. – Nu kommer gennemlæsningen, hvilken kræver 2–3 dage og så går det til Hegel. Til ham må jeg også skrive foreløbig idag, og det før middag, jeg må derfor indskrænke mig til disse linjer. Den 27. skrev jeg til Sigurd. Pragtfuldt vejr men køligt her. Alt udmærket vel. Dit brev af 22. modtaget. Mange hilsener til eder begge fra eders hengivne Henrik Ibsen. Gossensass, den 1. september 1884. Herved den foreløbige meddelelse at manuskriptet fuldførtes igår; idag sidste gennemlæsning, imorgen afsendelse. Håber at det straks kan gives til trykkeriet. Vil antagelig udgøre mindst 15 trykte ark; måske lidt mere. Stoler på herr bogholder Larsens godhedsfulde løfte om korrekturlæsning. Bogens hurtige udkomst vigtig for mig; adskilligt nyt af teaterudstyr, dekorationer og andet vil udkræves. Deres Henrik Ibsen. Gossensass, den 2. September 1884. Kære herr justitsråd Hegel! Samtidig med dette brev sender jeg Dem manuskriptet til mit nye skuespil «Vildanden», der i de fire sidste måneder daglig har beskæftiget mig og som jeg ikke uden et visst savn nu må skille mig ved. Menneskene i dette stykke er, trods deres mangehånde skrøbeligheder, dog ved denne langvarige daglige omgang med dem blevne mig kære; men jeg har det håb at de også vil finde gode velvillige venner i den store læsende almenhed og ikke mindst blandt skuespillerfolket; thi de frembyder alle uden undtagelse taknemmelige opgaver. Men studiet og gengivelsen af disse mennesker vil ikke falde let; og med hensyn til teatrene vilde det derfor være ønskeligt om bogen kunde indleveres nogenlunde tidligt i sæsonen. De fornødne følgebreve skal blive Dem tilsendte til godhedsfuld besørgelse. Dette nye stykke står i visse måder på en plads for sig selv i min dramatiske produktion; fremgangsmåden er i forskellige henseender afvigende fra min tidligere. Herom vil jeg imidlertid ikke videre udtale mig. Kritikerne vil forhåbentlig nok finde punkterne; i al fald vil de finde adskilligt at tvistes om, adskilligt at fortolke. Derhos tror jeg at «Vildanden» måske kan lokke nogle af vore yngre dramatikere ind på nye veje, og dette vilde jeg holde for ønskeligt. – Det er nu min hensigt at hvile mig rigtig ud indtil nye planer for alvor begynder at melde sig. Hvor vi kommer til at tilbringe vinteren, ved jeg ikke endnu. Hvis koleraen skulde vise sig i Rom eller omegnen, tør vi ikke begive os derned for det første. Foreløbig blir jeg nu her, hvor vi endnu, trods den høje beliggenhed, har fuld sommer. Som De vel ved bor Bjørnsons for tiden her i nærheden, i Schwaz, 2–3 timers jernbanefart nord for Gossensass. Efter opfordring rejser jeg en af dagene hen og besøger dem; vi har nu ikke set hinanden i over 20 år. Måske kommer Jonas Lie samtidigt did fra Berchtesgaden; men dette er dog uvisst. Tillad mig nu at aflægge Dem min bedste tak for al den venlighed og forekommenhed, som min hustru og min søn fra Deres og Deres kære familjes side mødte under opholdet i København. Efter at have besteget Nordkap tilbringer de nu sommeren ved Selbosøen oppe i det trondhjemske. Hvad tid de kommer hid er endnu ubestemt. Med mange hilsener til Dem og Deres tegner jeg mig Deres hjertelig hengivne og forbundne Henrik Ibsen. Gossensass, den 8. sept: 84. Kære Sigurd! Tak for dit brev fra Røros, som jeg modtog iforgårs. Denne gang skriver jeg kun få linjer, da jeg vil have dem afsted med formiddagstoget. Her står alt vel, som det plejer. Manuskriptet er i trykkeriet. «Nordische Heerfahrt» skal opføres på hofteatret i Oldenburg i næste måned; Otto Devrient har henvendt sig til mig derom. Frøken R. og S. er her endnu; de tror at alle mennesker lægger an på at fornærme dem; der er en hel del historier med de to; men det vilde blive for vidtløftigt at skrive om; så meget er visst at frøken S. er den andens onde ånd og derhos undertiden ikke ved sin fulde forstand. Grønvold har efterhånden entpuppet sig som en sygelig frådser; ikke blot det at han fortærer overmåde store kvantiteter; men alt må være af det fineste og dyreste slags, og det både til middag og til aften; han bruger daglig dobbelt så mange penge som jeg. R. er rent forskrækket over ham. – Om vi kan komme tilbage til Rom i vinter, står for mig som tvilsomt; did er koleraen visstnok ikke nået endnu; men den synes at udbrede sig både i Neapel og i det nordlige. Vi får se, hvad høstmånederne bringer. Dette brev træffer eder forhåbentlig i Kristiania. Lad mig så snart høre fra eder. Du må hilse din m. mange gange fra mig; og sig hende at hun må gøre sig rigtig tilgode; det samme gælder dig selv. Det skulde glæde mig meget om jeg kunde se at I har havt godt af opholdet der oppe. – Hermed må jeg denne gang slutte. Skriv snart til din hengivne p. Henrik Ibsen. Gossensass, den 17. september 1884. Kære Suzannah! Dit brev af 6. sept., hvori jeg underrettes om eders tilbagekomst til Kristiania, er det sidste jeg har modtaget fra eder; mit brev af 8. sept. håber jeg er kommet eder i hænde. Når jeg først idag skriver igen, så er grunden den, at jeg har været tre dage fraværende på besøg hos Bjørnsons i Schwaz. Jeg vilde ikke for nogen pris have undværet denne sammenkomst. Enkelthederne kan jeg bedre fortælle mundtlig. Her nævner jeg kun nogle af de ydre omstændigheder. Bjørnson og hans søn modtog mig på banegården; der stod værelse parat for mig i det Gasthaus, hvor de bor; men jeg foretrak at tage ind i et andet værtshus, hvor der også, for dette tilfælde, ventede mig et uhyre stort værelse, meget smukt og hyggeligt. I værtshuset betalte jeg naturligvis selv for logis og frokost; men middag og aften spiste jeg hos Bjørnsons og var forøvrigt sammen med dem næsten hele tiden; de vidste ikke alt, hvad de vilde gøre for mig. B. er bleven gråhåret, men ser for resten kraftig ud. Fru B. er ligeledes noget gråsprængt og derhos temmelig tunghørt, men er for øvrigt kvik og livlig som før og har udviklet sig til en prægtig og dygtig personlighed. Begge døttrene er ualmindelig smukke, godt opdragne, naturlige og ligefremme; Erling, sønnen, syntes jeg også meget godt om. Jonas Lie mødte ikke, da han ligger så langt tilbage med sin fortælling. Men desto mere uforstyrret kunde da B. og jeg tale sammen, og det gjorde vi da også, både om politiske og literære og mange andre anliggender. B. blev ofte stærkt slået af mine udtalelser og kom da tidt senere tilbage til disse. I én henseende har jeg ved mit besøg forebygget en sand ulykke for vort land. Men herom vil jeg ikke sætte noget på papiret. Fra alle Bjørnsons har jeg de bedste hilsener til eder. Kært skulde det være mig om Sigurd og Bjørn kunde komme lidt sammen i Kristiania. Her på stedet er alt ved det gamle; mange af sommergæsterne er jo nu afrejste; men der er dog endnu en hel del tilbage og daglig ankommer der nogen for et kortere ophold. Her er nu det dejligste, varmeste vejr, man kan tænke sig. – I en liden afsluttet kreds har vi havt en højst ejendommelig og interessant underholdning. Frøken Schirmer fra München beskæftiger sig nemlig med spiritisme, eller hvad det skal kaldes. Hun har den evne, ved berøring af et andet individ at få dette til at udføre hvad hun vil. Her fandt hun et meget brugbart medium i en frøken v. Pfeuffer, en ung nervøs dame, og har med denne foretaget en række af de mest utrolige experimenter, senere også med andre; nu er hun rejst. Men jeg må dog endnu fortælle lidt fra Schwaz. Stedet er ganske bymæssigt og har 6000 indbyggere. Det var almindelig bekendt i byen at jeg skulde komme did i besøg til B. og beboerne hilste, hvor vi viste os enten sammen eller hver for sig. Fra en familje blev der sendt fru B. en prægtig rådyrsteg, fra en anden fuglevildt, andre havde sendt udmærket Moselvin og atter andre gammel rum og andre gode sager. Jeg så venlige fornøjede ansigter i butikdørene og i vinduerne rundt om. Der har nemlig stået meget om mig i Innsbrucker- og andre Tyroler-aviser denne sommer. Lad mig nu snart høre at I på eders kant befinder eder lige så godt som jeg her nede. Frøken Gröbner er utrættelig i at gøre alt på det bedste for mig. Frøken R. & S. holder sig nu sammen med 6 andre forskrækkelige ørne, der samtlige er malerinder. Hver gang de mødes ved middagsbordet har de en uendelighed at meddele hverandre; men det sker hviskende og med sammenstukne hoder, så det er ikke muligt at komme efter, hvem det er de bagvasker. Trykningen af «Vildanden» går nu forhåbentlig raskt fremad. Hils Sigurd og tag selv mange hilsener fra eders hengivne Henrik Ibsen. Gossensass am Brenner, Tyrol, den 20. september 1884. Kære herr Josephson! Når jeg først idag tager for mig til besvarelse Deres fire måneder gamle brev, så ved jeg ikke anden undskyldning at anføre end den omstændighed at jeg i disse måneder daglig har været optaget af mit nye skuespil, som nu endelig er under trykning og vil udkomme i oktober. Det skulde glæde mig om det denne gang blev til virkelighed med opførelsen af «Kærlighedens komedie», der oftere har været stillet i udsigt uden at realiseres. Jeg må tilstå at jeg ikke gerne vilde vente længer med at se dette stykke indført på den svenske scene, og jeg tror at burde underrette Dem om – for det tilfælde at De ikke ved det – at en anden oversættelse af samme skuespil allerede ligger færdig. Foreløbig har jeg imidlertid nægtet vedkommende den begærede tilladelse til at lade denne oversættelse komme til opførelse i Sverige, og ligeså har jeg forbudt trykning af samme. Jeg må jo naturligvis foretrække en oversættelse fra en så begavet dramatiker som Harald Molander fremfor enhver anden; men jeg nærer tillige en viss frygt for at hans egen dramatiske produktion lægger så stærkt beslag på hans tid at oversættelsen kanské får henstå indtil videre. Dette vilde jo være så ganske rimeligt. Vi får nu se! Med stor interesse imødeser jeg opførelsen af «Brand» under Deres ledelse. Som honorar betinger jeg mig kun 400 kroner, men må dertil knytte den betingelse at honoraret indbetales til justitsråd Hegel, Gyldendalske boghandel i København, så snart den første opførelse har fundet sted. Derhos må jeg af visse grunde gøre udtrykkelig opmærksom på at dette mit tilbud kun gælder for så vidt «Brand» kommer til opførelse i indeværende sæson. At give Dem noget løfte på mit nye skuespil ser jeg mig ikke i stand til. Ved kgl: dr: teatern indbringer et nyt dramatisk arbejde mig et langt betydeligere honorar, end jeg hos Dem turde gøre regning på. Dette er et hensyn, som jeg ikke kan bortsé fra; thi det er for en væsentlig del mine teaterhonorarer, jeg lever af og rejser for. Her i Gossensass blir jeg indtil midten af oktober. Om vi denne vinter vender tilbage til Rom, afhænger af koleraen. Men i ethvert tilfælde vil breve, adresserede til Consolato di Svezia & Norvegia, Roma, komme mig i hænde. Min hustru og min søn har besøgt Nordkap i sommer og opholder sig nu i Kristiania; jeg venter dem hid i slutten af denne måned. Jeg selv var i forrige uge på besøg hos Bjørnsons, der bor i Schwaz ved Innsbruck. Med de bedste hilsninger tegner jeg mig Deres venskabeligst forbundne Henrik Ibsen. Gossensass, den 23. september 84. Kære, højstærede fru Bjørnson! Jeg håber at De ikke ansér mig for utaknemmelig eller for mere glemsom end folk i almindelighed lige over for modtagen gæstfrihed, når jeg først idag sender Dem et takkens ord for al udvist venlighed under mit besøg i Schwaz. I Deres kreds var det godt at være. Det er altid en vanskelig sag at omskabe et midlertidigt logis til et hjem med al den hygge og tryghed, som hører hjemmet til; men jeg så jo nok, at den evne besidder De som en naturgave – blandt de mange andre. De kan tro, det var en underlig stemning, der betog mig, da jeg så Dem igen efter de mange års forløb, så uforandret som jeg fandt Dem, og dog med så meget indholdsrigt imellem. Da jeg første gang lærte Dem at kende, i Thoresens hus, var De vel omtrent af samme alder som Deres ældste datter nu; og henne i Schwaz kom jeg så levende til at huske på, hvorledes De allerede da, uagtet Deres unge alder, og skønt kun en gæst, en besøgende, dog forstod at samle familjens medlemmer i dette vanskelige hus med de mange viljer og det ringe samhold. Det har været et udslag af Deres evne til at skabe hjem omkring Dem. – Til Bjørnson skriver jeg ikke for det første. Han har visst fuldt op at ta’ vare på, og bør ikke forstyrres i sine mange gøremål. Jeg fik jo også sagt ham et slags tak ved afskeden, skønt langt fra som jeg gerne vilde. Hvad dette samvær med ham har været for mig, kan De jo nok tænke Dem. – Susanna og Sigurd er endnu i Kristiania. De har for min skyld glædet sig så hjertelig til besøget i Schwaz. Nu har de fåt en udførlig beskrivelse deraf. Ikke mindre glad er Sigurd over at han har gjort bekendtskab med Bjørn. Trods mulige forskelligheder har de visst i synsmåder mangt og meget tilfælles; fælles omgangskreds har de nok også deroppe. – De må endelig ikke lægge nogen vægt på at dette brev er lidt usammenhængende og springende fra det ene til det andet. Men brevskrivning er nu engang ikke min stærke side. Jeg er næsten ræd at jeg så længe og så ihærdigt har tumlet med den dramatiske form, hvori det i en viss forstand gælder for forfatteren at døde og drukne sin egen personlighed eller i al fald forstikke den, at jeg derved måske har tabt en hel del af det, som jeg selv skatter højest hos en brevskriver. Men vær forvisset om, det ligger ikke dybere end i formen. Altså, endnu en gang, en hjertelig tak til Dem og Bjørnson og til børnene for alt godt og for hvert indtryk, jeg har taget med mig! Deres hengivne Henrik Ibsen. Gossensass, den 24. september 1884. Kære Sigurd! Tak for dit brev af 14. sept., som jeg herved i korthed vil besvare. Din beslutning at lade ansøgningen bero i departementet er den eneste rigtige; thi du ansøger jo ikke om at få et attachéstipendium straks men så snart et sådant blir ledigt. Om det skulde være nødvendigt endnu en gang at tale til Sverdrup om sagen ved jeg ikke; derimod vilde jeg henstille til dig at gøre en visit hos statsråd Arktander, eller opsøge ham i hans kontor, og lægge ham dette anliggende på hjerte også fra mig. Hvis statsråd Daa er i byen, kan du ikke undgå at hilse på ham; husk på, at han er din onkel og at han som formynder for dig har forvaltet dine penge indtil du blev myndig. Dette må du efter skik og brug takke ham for. Ligeledes skulde det være mig kært om du vilde gøre bekendtskab med statsrevisor Berner og sige ham fra mig at jeg endnu fastholder som en fuldt berettiget fordring at der fra statens side ydes Bjørnson og mig nogen erstatning for de store tab, vi har lidt og fremdeles lider på grund af manglende literære konventioner med udlandet og navnlig med Tyskland. – Nu vil det vel ikke vare så længe før vi ses igen. Skulde der ved afrejsen fra Kristiania være stygt, stormende eller tåget vejr på søen, så benyt ikke dampskibet, men tag heller vejen gennem Sverig. Her er det nu i de sidste dage begyndt at blive noget høstligt; men det kan vel være at vi får de smukke dage igen, som vi havde indtil i forgårs; idag blæser her nordenvind og det klarer betydeligt op. Amerikaneren, mr: Rudd (?), talte jeg med idag nede ved stationen. Han var med sin frue på en rejse nordover; da han så mig, steg han ud i den tanke at træffe dig. Han fortalte at han havde et hus i Meran, og han agtede at blive boende der. Han så noget sygelig ud, men løb dog nok så raskt op til Schelleberg. Bad meget at hilse. Frøken Schreiber er nu næsten rent gal. Hun hilser ikke og ser ikke på mig når hun går mig forbi. Grunden, hun har sagt til Ravnkilde, er den at jeg aldrig overbringer hende og frøken R. de hilsener, som hun véd at din mamma og du sender dem hver gang I skriver mig til. En anden historie om dem! Fru Grieg skrev et venskabeligt brev til frøken R.; dette gav fr. S. anledning til blandt de fremmede at udsprede det rygte at Griegs led af stormandsgalskab, og som bevis herfor fortalte hun at fru G. skriver at «hendes mand i 14 dage har kørt om på gårdene med tre heste». Jeg sagde straks til Ravnkilde, at dette var noget sludder; og ganske rigtig; af Aftp. så jeg at «E. Grieg på en 14 dage var rejst op til gården Hestetred» – hvor han nemlig vil bygge et hus! Deres mange andre forryktheder vilde det bli’ for vidtløftigt at skrive om. Den lovede afskrift af første afsnit af din skildring har jeg endnu ikke modtaget. Måske tør jeg deraf slutte at I snart personlig vil kunne overbringe den og at den derfor ikke er afsendt. At den skulde være gået tabt undervejs, synes jeg ikke godt, jeg kan tænke mig. Om koleraen i Italien ved I naturligvis omtrent det samme som jeg. I Rom skal et par spredte sygdomstilfælder være forekommet; om noget dødsfald dersteds har jeg ikke hørt. Men det har jo endnu ingen hast med at fatte beslutning om vinteropholdssted; oktober og i fornødent fald november er jo smukke i Sydtyrol, og i løbet af et par måneder må det vel vise sig, hvorledes forholdene blir for vinteren i Italien. Jeg håber at din m. har modtaget mit seneste brev og at hun frodes og trives godt. Jeg har det udmærket i enhver henseende. Mange hilsener til eder begge fra din hengivne p: Henrik Ibsen. Gossensass in Tyrol, den 25. september 84. Kære herr Vasenius! Deres venlige brev af 20. august, adresseret til Rom, kom mig først for kort tid siden hersteds i hænde og jeg vil ikke denne gang, som vanlig, opsætte med at besvare samme. Med den største fornøjelse giver jeg mit bifald til den af herr Werner Söderström påtænkte finske udgave af «Kongs-emnerne», og jeg beder Dem og forlæggeren betragte den af Dem gennemséte oversættelse som af forfatteren godkendt og autoriseret. Det er mig altid en særlig glæde når noget af mine literære arbejder vinder indgang i Finland, til hvis folk jeg føler mig så stærkt hendragen og hvor jeg ejer så mange kære venner. Hvad angår en norsk-dansk oversættelse af Deres værk om mig, da stiller den sag sig fra mit synspunkt som noget tvilsom hvad nødvendigheden og hensigtsmæssigheden angår. Jeg tror bestemt at have gjort den erfaring, at svenske bøger læses med stor lethed i Norge og visstnok også i Danmark. Dersom værdifulde og interessante svenske værker ikke finder den fortjente udbredelse udenfor det egentlige hjemland, så må ikke grunden hertil søges i sproget, men i den beklagelige kendsgerning at de svenske forlæggere, jeg kan gerne sige uden undtagelse, ikke på langt nær gør hvad gøres kunde for at skaffe deres forlagsskrifter afsætning udenfor Sverigs grænser. De sender ikke cirkulærer omkring til samtlige store og små boghandlere i Norge, i Danmark, i Slesvig eller i de af skandinaver beboede distrikter i Amerika; heller ikke sender de det tilstrækkelige antal exemplarer af bøgerne til anmeldelse i tidninger udenfor Sverig. Alt dette forstår de danske forlæggere meget bedre. Når Hegel udgiver en bog, udgiver han den ikke med Danmark alene men med hele Norden for øje. Kunde der træffes en overenskomst mellem forlæggeren af Deres her omhandlede bog og Hegel, således at denne overtog restoplaget, så tror jeg at turde indestå for at han nok vilde få det afsat i Norge, Danmark, Slesvig og Amerika til trods for at bogen er på svensk. Hvor vidt Hegel måtte være villig til at overtage forlaget af en ny, omarbejdet udgave i norsk oversættelse, har jeg ingen mening om. Kun så meget kan jeg med bestemthed sige, at en intervention fra min side ikke vilde være til den ringeste nytte. Meget hensigtsmæssigere vilde det være om De selv direkte forhandlede med ham og udviklede for ham de grunde og hensyn, der nærmest leder Dem i denne sag. Han plejer ikke være bange for at vove noget på et foretagende, der interesserer ham, og dette tror jeg her vilde være tilfældet. Men hvad så udfaldet bliver, så lad mig her udtale min hjerteligste tak for den varme og vedvarende opmærksomhed, som De skænker mit literære arbejde. Det vil i høj grad interessere mig en gang at erfare, hvad De kan have at tilføje eller ændre i Deres omfattende værk, således som det nu foreligger. Før min afrejse fra Rom havde jeg den ære og glæde at modtage en skrivelse undertegnet af damer i Helsingfors. Da Deres højt ærede hustrus navn befinder sig imellem disse, beder jeg om at måtte til hende få adressere min hjerteligste taksigelse, i det jeg anholder om at denne blir på en eller anden måde bragt til samtlige underskriverinders kundskab. Skrivelsen skal jeg stedse bevare som et kært og for mig hædrende udtryk for den velvilje, hvorom jeg fra Finland har modtaget så mange vidnesbyrd. Min hustru og min søn befinder sig i Norge. Jeg har her fuldført et nyt skuespil, som udkommer i næste måned og som da straks vil blive Dem tilsendt. Hvad tid vi vender tilbage til Rom er, på grund af koleraen, endnu ubestemt; men breve, adresserede til konsulatet dersteds, vil altid finde mig. Med mange hilsninger til fælles venner og bekendte i Helsingfors tegner jeg mig Deres hengivne og takskyldige Henrik Ibsen. Gossensass, den 28. september 1884. Kære herr konsul! Med stor glæde modtog jeg igår Deres venskabelige meddelelse om en begivenhed, som jeg i nogen tid med spænding har imødesét. Tillad mig herved at bringe Dem og Deres ærede frue en hjertelig lykønskning så vel fra mig selv som på forhånd fra mine rejsende, der straks skal blive sat i kundskab om den glædelige nyhed fra Rom. Gid nu alt fremdeles må gå så godt, som jeg oprigtigt ønsker og håber det. Den 25. sept. vil blive en mærkedag i Deres huslige liv; den har bragt lykken i en ny skikkelse ind i hjemmet. At der i tidernes løb stundom vil følge bekymringer med, kan neppe undgåes; men lad os stole på at de kun vil blive kortvarige og forbigående. Deres hengivne Henrik Ibsen. Gossensass, den 29. september 1884. Kære Bjørnson! Det var angående teatret jeg skulde skrive dig til; tilfældige uopsættelige brevskriverier har indtil nu forhindret mig. Når man så længe, som jeg, har havt med teaterledelse at gøre, og når man så udelukkende som jeg har beskæftiget sig med dramatiske arbejder, så kan det jo ikke fejle at lysten til praktisk at ta’ hånd i med mangen gang melder sig med styrke; teatret har noget dragende ved sig, og de to gange, du nu har kastet denne tanke ud for mig er der kommet uro og længsel i mit sind. Derhos er det ikke frit for at jeg undertiden føler savnet af en fast og forpligtende virksomhed. Der kunde altså være bevæggrunde nok hos mig til at rejse hjem og ta’ teatret, hvis sligt var gørligt. Men ulykken er at det for tiden nok slet ikke er gørligt. Det parti, som har magten ved teatret, er visselig ikke gunstigere stemt imod mig end imod dig. Min hustru skriver nu netop der oppe fra, «aldrig havde jeg trod, at vi i den grad stod på det sorte bræt hos højrepartiet, som det nu af mangfoldige tegn har vist sig at være tilfældet». Jeg er ikke et øjeblik i tvil om at iagttagelsen er rigtig. At tilbyde mig teatrets ledelse vilde derfor være det samme som at stille sig og teatret i et fiendtligt forhold til en mængde velhavende familjer og personer, hvis understøttelse indretningen ikke kan undvære. Derfor sker det heller ikke. Jeg blir såmæn aldrig teaterchef så længe det nuværende repræsentantskab står for styret. Men du vil måske indvende at jeg kunde rejse hjem alligevel og forsøge indtil videre at virke som privat reformator, påskynde istandbringelsen af den nye teaterbygning og derved muligens bidrage til at fremkalde sådanne tilstande at valget af mig til teaterchef blev en tænkelig ting. Alt dette kunde kanske ske, hvis jeg havde de tilstrækkelige midler til at leve af imens. Men det har jeg ikke. Jeg har endnu ikke på langt nær fåt lagt så meget op at det vilde forslå for mig og mine ifald jeg indstillede mit literære arbejde. Og indstille det måtte jeg, dersom jeg kom til at leve i Kristiania. Det er ikke alle de oprivende teatergrejer, jeg her nærmest tænker på. Nej, sagen er den at jeg ikke vilde kunne skrive frit og uforbeholdent og helt ud der oppe. Og dette er ensbetydende med at jeg slet ikke vilde skrive. Da jeg for 10 år siden, efter andre 10 års fravær, sejled opover fjorden følte jeg bogstavelig brystet snøre sig sammen i beklemmelse og ildebefindende. Det samme fornam jeg under hele opholdet deroppe; jeg var ikke længer mig selv mellem alle disse norske kolde og uforstående øjne i vinduerne og på fortogene. Jeg må derfor se tiden an endnu et år. Tar regering og storthing sig for at forhøje digtergagerne så pas at jeg pekuniært var uafhængigt stillet, så kunde jeg nok for teatersagens skyld på min side lade et eller to dramatiske arbejder ligge uskrevne indtil videre. Og jeg synes at vore rådende politikere skulde vise os retfærdighed og bevilge os nogenlunde vederlag for de store tab vi har lidt og fremdeles lider under mangelen på literære overenskomster med udlandet. De ærede herrer skulde også betænke at de sandelig ikke vilde have ståt således, som de nu står i det norske folks øjne, dersom ikke vor nyere digtning havde forberedt forståelsen. Jeg synes heller ikke at de er så særdeles uvillige når det gælder belønninger og godtgørelser til dem selv. Men så er der et hensyn til. Tror du, det vilde være ønskeligt for Bjørn at jeg kom derop? Jeg er i tvil om det. Jeg tror at han i sin stilling som artistisk leder vil føle sig fri og uhæmmet under Schrøder som chef. Og hvad væsentlig nytte skulde jeg kunne gøre, så længe der spilles i den gamle, fæle, trange kasse? Den nuværende bygning er ubrugelig for de artistiske reformer, jeg kunde ønske at indføre. Bjørn vil snart komme til at erkende det, hvis han ikke allerede gør det. Han vil bli nødt til at slå så uhyre af på sine kunstneriske intentioner hvad iscenesætningen angår, at han snart vil være enig med mig i at skal ikke vor teaterkunst gå til grunde, så må vi få et tidsmæssigt skuespilhus. – Dette for idag. – Hjertelige hilsener til eder alle. Din hengivne Henrik Ibsen. Gossensass, den 3. oktober 1884. Kære Suzannah! Uagtet jeg er i tvil om, hvorvidt disse linjer vil nå eder deroppe, sender jeg dem dog afsted. Dit brev af 20. sept. har jeg modtaget og ligeledes Sigurds studie, med hvilken jeg ønsker ham til lykke og hvoraf jeg glæder mig til at få læse fortsættelsen. Vi har her det dejligste vejr, man kan tænke sig og her er endnu over 40 fremmede. Braunwarts er her og fejrer idag sit sølvbryllup. Konsulen har meldt mig fra Rom at hans frue den 25. sept. har fåt en datter og at alt står vel til. Nogen kolera findes for tiden ikke der. Efter sikkert forlydende skal generalkonsul Clausson med familje være forsvunden fra Neapel, uden at man ved, hvor de har taget vejen. Vicekonsul Forsberg er konstitueret i hans sted. Gamle Ravnen går og ængster sig for vinteren; jeg trøster ham så godt jeg kan med at koleraen øjensynlig er i aftagende i Italien. Frøken R. er upasselig i denne tid; frøken S. går og snakker til alle mennesker om et rekommanderet brev til «Soffi», hvilket er ankommet til Rom og som konsulen ikke kan få udleveret. De prater meget med den engelske dame, som brak benet i sommer; denne har levet to år i Sverige og taler svensk. De er henrykte over hvor billigt de nu lever her; de har værelse og fuld pension for 2 gulden om dagen. Jeg befinder mig fremdeles vel. Fra nu af sender jeg eder ikke flere breve, hvis der ikke er noget særligt at skrive om. Kan du, så tag en smuk liden ting, f. ex. en sølje, med til frøken Gröbner; hun er så udmærket opmærksom imod mig. Hils Sigurd mange gange fra mig, og dig selv ligeså. Eders hengivne Henrik Ibsen. Gossensass, den 5. oktober 1884. Kære herr justitsråd Hegel! Af deres venlige brev af 20. f. m. ser jeg at De ansér det for hensigtsmæssigt at lade mit nye skuespil udkomme i et oplag på 8000 exemplarer, og herimod har jeg naturligvis intet at indvende. Det være langt fra mig at ønske et større første oplag af mine bøger, end behovet tilsiger. Jeg tror også at jeg, da De første gang foreslog et oplag på 10,000, ytrede tvil om hvor vidt ikke dette antal var temmelig højt. Det brev, jeg tilskrev Dem samtidig med manuskriptets afsendelse, håber jeg, De har modtaget. Jeg antydede deri det med hensyn til teatrene ønskelige i at bogen kunde blive færdig snarest mulig. Men dette er naturligvis ikke så at forstå at jeg anholdt om dens udgivelse tidligere end De måske fandt det hensigtsmæssigt. Tvert imod. For mig står altid det rette og belejligste tidspunkt for udgivelsen som det overordnede hensyn, og om dette hverken bør eller kan nogen anden dømme end De selv. Af en notits, som fra det danske «Mgbl.» er gåt over i andre blade, erfarer jeg at mit nye arbejde skal være det skarpeste indlæg i tidens strid, som hidtil er fremkommet fra min hånd. Karakteristiken er mig ligegyldig og skader formentlig ikke; men pinligt vil det berøre mig, om jeg deraf måtte uddrage den slutning at der i trykkeriet har været drevet misbrug med det til samme betroede manuskript, at dette kanske, Dem naturligvis uafvidende, har været udlånt, ja muligens cirkuleret i en videre kreds. Skulde der kunne meddeles mig nogen oplysning i dette anliggende, vilde det være mig ret kært. Her nede har der i den senere tid været smukt sommervejr. Nu begynder dog kulden at indfinde sig og der er faldet sne på de højere fjelde. Mine rejsende venter jeg hid om nogle dage. Rimeligvis blir vi her indtil videre. Bryder der nogen betydeligere koleraepidemi ud i Rom, går vi ikke did men overvintrer enten nede i Sydtyrol eller også i München. Breve, adresserede hid, vil imidlertid i ethvert fald finde mig. Med de vanlige følgeskrivelser til teatrene haster det vel endnu ikke; jeg skal imidlertid fremsende dem med det første. Mange hilsener til Dem selv og til Deres kære familje fra Deres hjertelig hengivne og forbundne Henrik Ibsen. Gossensass, den 18. oktober 1884. Kære herr justitsråd Hegel! I det jeg forbindtligst takker for Deres venlige meddelelse af 10. d: tillader jeg mig at sende Dem de fornødne følgeskrivelser og beder om at disse må blive vedkommende tilstillet så snart bogen kommer i handelen. Jeg tillader mig derhos at bede om at et hæftet exemplar må blive sendt til hver af følgende personer: fru Thoresen, højesteretsassessor J. H. Thoresen i Kristiania, kaptejn U. v. Feilitzen i Linköping, professor Valfrid Vasenius i Helsingfors, Edmund Gosse i London, William Archer sammesteds, hvis dennes adresse vides, samt til Oberlandesgerichtsrath L. Passarge i Königsberg og endelig til maleren Bernt Grønvold i München under adresse: Königl: Akademie der bildenden Künste. Jeg ser mig for sikkerheds skyld nødsaget til at bede mig hidsendt 1000 kroner i anvisning, betalbar hos Nast-Kolb & Schumacher i Rom. Sigurd rejser i næste uge til Kristiania for at indtræde i ministeriets konsulatkontor. Min hustru og jeg agter at opholde os hersteds indtil månedens slutning og kanske noget længer. Derefter er det vor hensigt at begive os tilbage til Rom, som hidtil er gået fri for koleraen. Denne synes også at være i aftagende i de smittede italienske byer og provinser. Det var med stor deltagelse jeg modtog den sørgelige underretning om slotsbranden; men en lykke var det jo at det væsentligste af kunstsamlingerne blev reddet. Det skal højlig interessere mig at erfare om man beslutter sig til at genopbygge slottet. Her er det nu begyndt at se temmelig høstligt ud; vi har endog havt sne; men den er borte igen og luften er ren og styrkende, så at vi befinder os særdeles vel. Jeg følte mig temmelig nervøs og overanstrængt da jeg havde fået mit manuskript færdigt og besluttede at hvile et års tid. Men dette blir der nok ikke noget af. Jeg har nemlig allerede grundplanen lagt til et nyt skuespil i 4 akter og håber, om ikke ret lang tid, når jeg er kommen til ro i Rom, at kunne skride til udførelsen. Med vore bedste hilsener til Dem og Deres kære familje tegner jeg mig Deres hjertelig hengivne Henrik Ibsen. Gossensass in Tyrol, den 20. oktober 1884. Herr instruktør Gunnar Heiberg. Bergen. Herved tilstiller jeg Dem et exemplar af mit nye skuespil «Vildanden», hvilket jeg beder Dem på mine vegne indlevere til teaterdirektionen. Men forinden dette sker, må direktionen have opfyldt sine pekuniære forpligtelser lige over for mig. Siden spilleåret 1880–81 er de kontraktsmæssige honorarer for gentagne opførelser af mine stykker ikke bleven erlagte. Dette må nu berigtiges, der må tilstilles mig en bekræftet oversigt og det samlede beløb må indbetales til min kommissionær, boghandler Nils Lund i Kristiania. For dette mit nye stykke betinger jeg mig for 1ste gangs opførelse et honorar af 500 kroner, der straks indbetales til herr Lund. De følgende forestillinger honoreres overensstemmende med kontrakten af 1876. Skulde De frygte for at teatret ikke for tiden ejer de passende artistiske kræfter, så ønsker jeg helst at stykket ikke opføres. Det vanskeligste punkt er udførelsen af Hjalmar Ekdals parti. Hvad vedkommende skuespiller her må give, og, frem for alt, hvad han må afholde sig fra, vil være Dem indlysende efter gennemlæsningen. Min postadresse er: Consolato di Svezia & Norvegia, Rom. Med de bedste hilsener fra min hustru og fra Sigurd tegner jeg mig Deres særdeles forbundne Henrik Ibsen. Gossensass, Tyrol, 20. oktober 1884. Til Chefen for Kristiania teater. Herved tillader jeg mig at indlevere mit nye skuespil «Vildanden» med forespørgsel om, hvorvidt man måtte ønske at bringe samme til opførelse. Mine honorarbetingelser er: 2,500 kroner, der indbetales til boghandler Nils Lund så snart første forestilling har fundet sted, og for øvrigt som forhen stipuleret. Min postadresse er: Consolato di Svezia & Norvegia, Rom. Ærbødigst Henrik Ibsen. Gossensass, Tyrol, 20. oktober 1884. Til direktionen for det kgl: dramatiske teater. Stockholm. Herved tillader jeg mig at indlevere til det kgl: dramatiske teater mit nye skuespil «Vildanden» med forespørgsel om, hvorvidt man måtte ønske at bringe samme til opførelse. Min postadresse er: Consolato di Svezia & Norvegia. Rom. Ærbødigst Henrik Ibsen. Gossensass, Tyrol, 20 oktober 1884. Til Chefen for det kgl. teater og kapel. København. Herved tillader jeg mig at indlevere til det kgl. teater mit nye skuespil «Vildanden» med forespørgsel om hvorvidt man måtte ønske at bringe samme til opførelse. Min postadresse er: Consolato di Danimarca. Rom. Ærbødigst Henrik Ibsen. Gossensass, Tyrol, 27. oktober 1884. Til «Dagbladet»s redaktion. I Deres ærede blad for 20. dennes findes meddelt et forlydende, i følge hvilket jeg skal have erklæret mig villig til at overtage ledelsen af Kristiania teater. Tillad mig herved at oplyse, at dette rygte ikke er overensstemmende med virkeligheden. Jeg har ikke afgivet nogen sådan erklæring og har heller ikke havt nogen anledning til at erklære mig, såsom chefsposten ikke af teatrets vedkommende er bleven mig tilbudt. Skulde det, efter min mening utænkelige, ske, at det nuværende repræsentantskab kaldte mig til leder for teatret, så vilde jeg ubetinget afslå kaldelsen. Det er en forsyndelse imod vort begavede og dygtige skuespillerpersonale og imod vor nationale dramatiske literatur, om man holder elændigheden gående i den gamle utidsmæssige bygning, uden bidrag fra stat og kommune. I en sådan forsyndelse gør jeg mig ikke til medskyldig. Ærbødigst Henrik Ibsen. Herr redaktør Holst! Ovenstående håber jeg De har den godhed at indrykke snarest muligt. Deres H I. Gossensass, 30. oktober 1884. Kære herr justitsråd Hegel! Tillad mig herved forbindtligst at takke Dem for Deres venlige brev af 22. dennes med deri indlagte veksel samt for de tilsendte nummere af «Ill: tidende» og for Bjørnsons fortælling, som jeg vil læse når jeg er kommen til Rom. 1. november rejser vi ned til Bozen, hvor vi agter at opholde os en uges tid. Skulde et uindbundet exemplar af «Vildanden» kunne afsendes fra København på mandag eller senest på tirsdag, bedes pakken adresseret: Poste restante, Bozen, Tyrol. Kan dette ikke ske, bedes bogen sendt til Rom under min vanlige adresse, konsulatet. Jeg tillader mig derhos at bede om at et hæftet expl: må blive tilstillet sceneinstruktør B. Bjørnson i Kristiania. Endelig beder jeg om et lignende expl: for Sigurd. Dennes adresse er: Fru Sandbergs pension, Karl-Johans gade. Kristiania. Med de bedste hilsener til Dem og Deres tegner jeg mig Deres hjertelig hengivne Henrik Ibsen. Bozen i Tyrol, 5. november 1884. Herr teaterchef Schrøder! Deres meget ærede skrivelse af 22. oktober kom mig først i hænde den 31. netop som jeg stod i begreb med at forandre opholdssted. Disse omstændigheder må tjene mig til undskyldning for at jeg har ladet Deres brev henligge ubesvaret indtil idag. Mit svar er for øvrigt i det faktiske givet i en til «Dagbladet» indsendt erklæring, hvilken formentlig er kommen Dem for øje og hvortil jeg herved henviser. En vidløftigere udvikling ansér jeg for overflødig. – Mit nye skuespil er Dem forhåbentlig tilstillet. Min postadresse er: Consolato di Svezia & Norvegia Rom. Deres ærbødigst forbundne Henrik Ibsen. Rom, den 14. november 1884. Herr teaterchef Schrøder! Ved min tilbagekomst hertil igår aftes forefandt jeg Deres telegram, i anledning af hvilket jeg skal tillade mig at bemærke følgende. Jeg nærer ikke noget ønske om selv at besætte rollerne i mit nye skuespil og vilde heller ikke godt kunne påtage mig dette, da jo flere medlemmer af personalet er mig ubekendte og jeg for andres vedkommende ikke har havt anledning til at følge deres udviklingsgang anderledes end gennem avisernes recensioner, der meget ofte ikke gir noget pålideligt billede. Jeg har imidlertid tænkt mig at Hjalmar må spilles af Reimers. Denne rolle må endelig ikke gives med noget slags parodisk i udtrykket; ikke med spor af bevidsthed hos skuespilleren om at der i yttringerne ligger noget som helst af komisk anstrøg. Han har dette hjertevindende i røsten, siger Relling, og det må frem for alt fastholdes. Hans følsomhed er ærlig, hans tungsind smukt i sin form; ikke fnug af affektation. I fortrolighed vil jeg henlede Deres opmærksomhed på Kristoffer Janson, der lige frem kan være dejlig når han våser som værst. Dette er et fingerpeg for vedkommende skuespiller. – Gina må kunne spilles godt af fru Wolf. Men hvor tar man en Hedvig fra? Det ved jeg ikke. Og fru Sørby? Hun skal være smuk, kvik, og ingenlunde simpel. Kunde frøken Reimers løse opgaven? Eller kan fru Gundersen det? Gregers er stykkets vanskeligste karakter med hensyn til gengivelsen. Undertiden tænker jeg på Hammer undertiden på Bjørn B. Gamle Ekdal kan gives enten til Brun eller til Klausen; Relling måske til Selmer. Jeg vilde helst ganske være fri for Isachsen, fordi denne altid går og gebærder sig som en underlig skuespiller og ikke som et almindeligt menneske; men han kunde dog måske få noget ud af Molviks få replikker. Begge tjenerne må ikke negligeres; Pettersen kunde kanske gives til Bucher, og Jensen til Abelsted, hvis ikke denne behøves til en af herrerne i middagsselskabet. Ja gæsterne! Hvad gør man med dem? Simple statister kan jo ikke bruges uden at fordærve hele akten. Og så grosserer Werle? Man har jo Gundersen. Men jeg ved ikke om han hos denne mand magter at få frem, hvad jeg har villet og således, som jeg har villet det. I sammenspillet og scenesætningen kræver dette skuespil natursandhed og virkelighedspræg i enhver henseende. Også belysningen har sin betydning; den er forskellig for hver akt og er beregnet på at svare til den grundstemning som præger med en særlig karakter hver af de fem akter. Disse løse bemærkninger har jeg ikke villet tilbageholde, men beder Dem for øvrigt ordne alt efter eget skøn. Deres ærbødigst forbundne Henrik Ibsen. Rom, den 20. november 1884. Kære Jonas Lie! Hjertelig tak for brevet, som nu netop kom mig ihænde hersteds! Din adresse i Paris kender jeg ikke, og derfor sender jeg dig straks disse linjer i det håb at de endnu vil træffe dig i Berchtesgaden. Du kan vel tænke dig hvor højlig det måtte glæde mig her i ensomheden at modtage et sådant budskab fra dig og din hustru i anledning af «Vildanden». Hvorledes den vil blive set på og bedømt hjemme, ved jeg endnu ikke. Du kan tro vi ofte har tænkt på eder og talt om eder i den senere tid. Et rygte havde berettet at du endnu havde en hel del af din nye fortælling tilbage, så det var tvilsomt om den kunde udkomme i betids før jul. Men nu er du jo færdig, og vi ønsker dig af hjertet til lykke. Jeg håber og venter at du også denne gang møder frem med en digtning som står på lige højde med dine to seneste mesterværker, «Livsslaven» og «Familjen på Gilje». Men når skal endelig den tid komme, da vi fuldt ud får nyde frugterne af vort arbejde også udenfor de skandinaviske lande? Der snakkes om at man nu hjemme tænker på muligens at afslutte internationale konventioner. Men derved alene bøder man ikke på den begåede uretfærdighed imod os ældre forfattere. Staten pligter at forhøje vore digtergager, og jeg synes, du nu burde foretage et eller andet skridt i den anledning inden storthinget træder sammen. Er det virkelig noget alvorligt bevendt med den nye regerings frisind og tidsmæssige opfatning, så burde den ikke et øjeblik være i tvil om, hvad der her er dens simple skyldighed. Jeg beklager meget at du ikke kunde være tilstede ved mødet i Schwaz isommer. Der var adskillige emner, som ikke fik den udredning, de kunde have fåt, om vi alle tre havde været samlet. For øvrigt er jeg særdeles glad over sammenkomsten med Bjørnson; jeg er kommen til at forstå ham langt bedre end før. Nu vil jeg bare ønske at koleraen ikke må gøre eder opholdet i Paris altfor ubehageligt for vinteren. Den synes jo for øjeblikket at være i tilbagegang og desuden er kulden indtrådt, hvilket lægerne jo ansér for ønskeligt. Hersteds står alle hoteller tomme, men sundhedstilstanden er god. Og så endnu en gang tak for brevet og til lykke med din nye bog! Min hustru beder mig sende sine bedste hilsener til eder begge. Jeg forener mine med hendes. Rom, den 21. november 1884. Herr professor Wilhelm Bolin. Helsingfors. Vor fælles ven Jonas Lie har meddelt mig et forlydende om at direktionen for det svenske teater i Helsingfors muligvis kunde ønske at opføre mit nye skuespil «Vildanden» under den forudsætning at man har de dertil passende artistiske kræfter til sin rådighed. Skulde dette vise sig at være tilfældet, så anmoder jeg Dem herved om at optræde som min repræsentant i et og alt hvad sagen vedkommer. Jeg beder Dem således at sørge for at oversættelsen blir korrekt og affattet i en sprogform, der ligger det vanlige dagligdagse talesprog så nær som muligt. Derhos anmoder jeg Dem specielt om at besørge rollefordelingen og at påsé at stykkets opsætning og indstudering foretages med omhu og overensstemmende med mine intentioner. Da Deres varme interesse for teatret er mig bekendt og da jeg nærer tillid til Deres indsigt og sagkundskab på dette område, har jeg ikke taget i betænkning at rette denne henvendelse til Dem. I håb om at anmodningen ikke vil møde vanskeligheder fra nogen side tegner jeg mig Deres særdeles forbundne Henrik Ibsen. Rom, den 22. november 1884. Kære herr Lindberg! Som svar på Deres forespørgsel skynder jeg mig at meddele at «Vildanden» ligesom alle mine skuespil er arrangeret fra tilskuerpladsen og ikke fra scenen. Jeg arrangerer alting således, som jeg ser det for mig under nedskrivningen. Når Hedvig har skudt sig, må hun lægges således på sofaen at fødderne er nærmest i forgrunden, for at den højre hånd med pistolen kan hænge ned. Når hun bæres ud gennem køkkendøren har jeg tænkt mig at Hjalmar holder hende under armene og Gina ved fødderne. Belysningen lægger jeg i dette stykke megen vægt på. Jeg har villet at den skulde svare til den grundstemning, som råder i hver af de fem akter. Det er mig særdeles kært at erfare at De rimeligvis kommer til at medvirke som skuespiller i stykket. Jeg håber at dette i sin helhed lader sig tilfredsstillende besætte ved det kgl. teater. Jeg er i denne tid så overlæsset med brevskrivning at jeg må indskrænke mig til disse få linjer. Skulde der for øvrigt være noget, De måtte ønske oplysning om, håber jeg De er så god at lade mig det vide. Deres hengivne Henrik Ibsen. Rom, den 23. november 1884. Kære herr justitsråd Hegel! Det var mig en stor glæde gennem Deres venlige brev at erfare at et nyt oplag af «Vildanden» allerede er under pressen og forhåbentlig snart kan ventes i handelen. Det norske «Dgbl:» for 15de indeholder den notits at «første oplag er udsolgt,» hvilket synes at antyde at bogen for øjeblikket ikke er at erholde i Kristiania. Jeg håber imidlertid at denne foreløbige standsning af salget dersteds ikke vil medføre nogen påtagelig større skade. Ved Kristiania teater er stykket antaget til opførelse, ligeså ved det kgl: teater i Stockholm. Fra de øvrige teatre har jeg endnu intet hørt; men jeg synes ikke der er grund til at antage at dette skuespil noget steds skulde møde afslag, forudsat at ikke besættelsen af Hedvigs rolle skulde støde på vanskeligheder. Jeg har ved udgivelsen af «Vildanden» atter fåt bekræftelse på, hvor klogt det er at holde indholdet af et nyt digterarbejde hemmeligt indtil bogen foreligger i handelen. På forhånd at offentliggøre større eller mindre brudstykker medfører utvilsomt tab både for forfatteren og for forlæggeren. De vilde bevise mig en stor tjeneste hvis der for min regning måtte blive indkøbt gode, sikkre værdipapirer til pålydende beløb 8000 kroner. De norske 4 & half; & percnt; hypotekbankobligationer forekommer mig fordelagtige; men jeg har hørt et rygte om at disse skal konverteres imod obligationer til 4 & percnt;. Forholder dette sig så, da tager jeg gerne lige så gode danske papirer. For de tilsendte aviser takker jeg forbindtligst og sender Dem og Deres kære vore bedste hilsener. Deres hjertelig hengivne Henrik Ibsen. Rom, den 28. november 1884. Til Direktionen for de kgl: teatrene. Stockholm. Som svar på direktionens meget ærede skrivelse af 15. dennes, skal jeg herved meddele at jeg er villig til at overlade direktionen den udesluttende rettighed til opførelse af mit skuespil «Vildanden» i Stockholm på samme vilkår, som de, der ifølge reglementet gælder for svenske dramatiske originalarbejder, – dog således, at omkostningerne ved oversættelsen bliver mig uvedkommende. Med udmærket højagtelse ærbødigst Henrik Ibsen. Rom, den 30. november 1884. Herr teaterchef Schrøder! Tillad mig i anledning af den forestående indstudering af «Vildanden» at gøre opmærksom på at stykket af mig er tænkt arrangeret fra tilskuerpladsen og ikke fra scenen. Dette er af vigtighed navnlig for optrinene efter at Hedvig har skudt sig. En trykfejl bedes rettet. Side 167 står i Hjalmars 2den replik: Men du må jage på mig –. Dette skal naturligvis være: Men du må ikke jage på mig. Hvad rollebesætningen angår, må jeg gentage fra mit forrige brev at jeg helt og holdent lægger den sag i Deres hænder. Det er blevet mig meddelt som et rygte at man tænker på at besætte grosserer Werles rolle med Isachsen, og dette har jeg intet imod når han blot tilholdes ikke at fremstille ham som påfaldende eller forunderlig. Med hensyn til iscenesætningen håber jeg at man fører sig til nytte den metode, som nutildags anvendes ved de bedste udenlandske teatre. Deres ærbødigst forbundne Henrik Ibsen. Rom, den 8. december 1884. Kære herr justitsråd Hegel! Tillad mig herved at frembære min bedste og forbindtligste tak for Deres venlige brev af 30. f. m. og ligeså for valget af de indkøbte obligationer, der jo må ansees for særdeles fordelagtige papirer. Men ved nærmere at se efter i mine regnskabsbøger, hvilket jeg jo burde have gjort i forvejen, mærker jeg at jeg nok har bundet et større beløb, end jeg for øjeblikket kunde disponere over uden at komme i en midlertidig forlegenhed. Jeg nødsages derfor at anmode Dem om godhedsfuldt at ville forstrække mig med 2000 kroner, som sædvanligt i anvisning på Nast-Kolb & Schumacher hersteds. «Vildanden» i 2. oplag har jeg havt den fornøjelse at modtage og det er mig særdeles kært at erfare at afsætningen går så raskt fra hånden. En trykfejl har jeg fundet i begge oplag: Side 167 står i Hjalmars anden replik: Men du må jage på mig, G –. Dette skal være: Men du må ikke jage på mig, o. s. v. Overhovedet er jeg særdeles erkendtlig for den udmærket omhyggelige korrektur. Fra kammerherre Fallesen har jeg i en meget høflig skrivelse modtaget underretning om at stykket er antaget til opførelse på det kgl: teater. Brandes’s værk om Holberg, hvilket De havde den godhed at sende mig og hvorfor jeg aflægger min bedste tak, har jeg læst uden afbrydelse og med den højeste interesse. Jeg beder Dem, når anledning gives, at hilse ham fra mig og takke ham for den glæde og berigelse, jeg gennem dette værk har modtaget. Ligeledes takker jeg Dem for de mange tilsendte aviser med anmeldelser af «Vildanden». «Aftenposten»s forhastede begejstring over stykket og derpå følgende tilbagetog har vakt megen morskab i Kristiania. Men sagen har også sin alvorlige side, i det man jo her ser at der gives anmeldere, som indretter sin dom efter hvad de ansér tjenligst for det parti de tilhører. Kiellands nye fortælling, som jeg også har at takke Dem for, har jeg læst. Der er omstændigheder ved bogens komposition, som synes at antyde at endnu en fortsættelse kan ventes. Jeg gad vide om hans nuværende opholdssted er hensigtsmæssigt for hans literære arbejde. – Også her nede har vi i år en vinterkulde, som vi ikke er vant til på denne årstid. Men luften er sund, og koleraen lader til at være ophørt. Alligevel holder frygten sig hos de rejsende; hotellerne står tomme; af nordboer er hidtil ingen ankommet. Med min hustrus og mine egne hilsener til Dem og Deres kære familje tegner jeg mig Deres hjertelig hengivne og forbundne Henrik Ibsen. Rom, den 9. december 1884. Til chefen for det kgl: teater og kapel. Højvelbårne herr kammerherre! Som svar på herr kammerherrens meget ærede skrivelse af 20. november skal jeg ikke undlade at meddele at jeg indgår på de for mit skuespil «Vildanden» med hensyn til honoraret foreslåede betingelser og tegner mig med udmærket højagtelse Deres højvelbårenheds ærbødigst forbundne Henrik Ibsen. Rom, den 19. december 1884. Herr S. Falch, økonom for den nationale scene i Bergen. Deres meget ærede skrivelse af 9. dennes modtog jeg idag og vil ikke opsætte med at besvare samme. Da jeg erfarer at indbetalingen af teatrets samlede gæld til mig vilde berede direktionen særlige vanskeligheder, så erklærer jeg mig herved villig til at eftergive de resterende 250 kroner, hvorved altså ethvert pekuniært mellemværende mellem teatret og mig til dato er at betragte som op- og afgjort. Intet skulde være mig kærere end om jeg så mig i stand til i højere grad at lette teatrets udgiftsbudget. Men jeg må bede erindret at jeg for den væsentligste del er henvist til at leve af de honorarer, der tilflyder mig fra de skandinaviske lande. I udlandet, navnlig i Tyskland, står de norske dramatiske forfattere udenfor lovens beskyttelse, eftersom regering og storting ikke har tænkt på at afslutte literære konventioner. Skulde statsmagterne engang finde sig beføjet til at erstatte os en del af de store tab, vi derved har lidt og fremdeles lider, ved at forhøje vore digtergager, så vilde der naturligvis åbnes os en mulighed for at nedstemme vore fordringer lige over for de hjemlige teatre. Men dermed har det desværre nok lange udsigter. I håb om at vi fra begge sider må få glæde af «Vildanden»s opførelse på Bergens teater, og med alle gode ønsker for den nationale scene tegner jeg mig ærbødigst Henrik Ibsen. P. s. Alle fremtidige indbetalinger bedes, ligesom hidindtil, foretagne gennem boghandler Nils Lund i Kristiania. H. I. Rom, den 21. december 1884. Kære herr justitsråd Hegel! Med særdeles tak erkender jeg modtagelsen af den under 14. dennes afsendte veksel. Men først og fremst takker jeg Dem for alt, hvad vort forretningsforhold og Deres venskabelige tjenestvillighed i det nu snart forløbne år har for mig ført med sig af godt og glædeligt. Med vore bedste ønsker om en hyggelig juletid og et lykkeligt nytår for Dem og Deres familje tegner jeg mig Deres hjertelig hengivne og forbundne Henrik Ibsen. Rom, den 10. januar 1885. Herr boghandler Lund! Først og fremst tillader jeg mig, skønt rigtignok noget sent, at ønske Dem et glædeligt nytår og beder Dem derhos modtage min bedste tak for det forløbne. De i Deres venlige brev af 16. december omskrevne 260 kroner udgør halvparten af mit tilgodehavende for gentagne opførelser af mine ældre skuespil ved Bergens teater i de to sidste år. Den anden halvpart har jeg måttet eftergive. Efter første gangs opførelse af «Vildanden» har direktionen for nævnte teater at indbetale til Dem 500 kroner. Ligeledes har Kristiania teater efter første opførelse af stykket at indbetale 2500 kroner. Disse beløb, min gage og hvad der for øvrigt måtte indløbe, beder jeg Dem have den godhed indtil videre at beholde til opbevaring og til successive indbetalinger til min søn under hans ophold i Stockholm. Jeg har nemlig hidtil kun telegrafisk meddelelse om hans indkaldelse did og kender således endnu ikke de pekuniære vilkår, der er knyttede til hans nye stilling. Han har naturligvis mit samtykke til efterhånden at hæve hos Dem, hvad han ansér for nødvendigt. Vi har iår havt en temmelig kold vinter; nu er temperaturen dog mildere og i næste måned plejer her sædvanligvis våren at indfinde sig. Sundhedstilstanden er meget god; men de fremmede vover ikke at komme; så øde har Rom ikke været i alle de år, jeg har kendt byen. Med gentagen tak og hilsen tegner jeg mig Deres venskabeligst forbundne Henrik Ibsen. Roma, den 11. januar 1885. Højstærede herr Mazza! Tillad mig herved at frembære min varmeste tak for Deres venlige opsats i «Gaz: d’Italia». Når jeg endnu ikke har gengældt Deres besøg og personlig overbragt min taksigelse, så er grunden den, at jeg gerne vilde samtidigt kunne overrække det exemplar af «Vildanden», som jeg har lovet Dem. Men et sådant er jeg ikke her for øjeblikket i besiddelse af. Jeg har derfor måttet forskrive bogen fra København, og venter den en af de nærmeste dage. Samtidigt med disse linjer sender jeg Dem et norsk blad, hvori Deres indledning til oversættelsen af «Et dukkehjem» omtales. Deres hengivne og takskyldige Henrik Ibsen. Roma, 3 febbraio 1885. Illustri Signori, Ho letto con vivo interesse la relazione dell’opera patriotica e gentile pel conseguimento della quale le S. V. uniscono i loro sforzi, e mi sento onorato di esser chiamato a far parte del Comitato Internazionale. Accetto di cuore quest’invito. Sarò felice de veder il mio nome fra quelli di tanti valenti che desiderano di onorare la memoria del grande filosofo Giordano Bruno. Ringrazio le S. V. di avermi offerto un posto tra loro, e colla mia adesione. Le prego di accetre i miei sinceri auguri pel successo della nobile impresa. Devotissimo Henrik Ibsen. Rom, den 11. februar 1885. Kære herr justitsråd Hegel! Det var mig en stor fornøjelse af Deres sidste venlige brev at erfare at et nyt oplag af «Brand» snart vil blive sat i værk. Jeg bringer Dem foreløbig min bedste tak herfor. «Brand» har allerede i længere tid været antaget til opførelse på «Nya teatern» i Stockholm. Allerede i forrige sæson skulde det have været opført dersteds; men indtrufne omstændigheder gjorde det dengang ønskeligt at vente. Nu er der intet i vejen; det fornødne personale er tilstede og opførelsen kan imødesees i den nærmeste fremtid. Jeg er spændt på at erfare, hvorledes direktør Josephson vil klare denne vanskelige opgave, som han så levende interesserer sig for. Det var ham, som i sin tid i Kristiania med så stor virkning satte «Peer Gynt» i scene. Jeg takker forbindtligst for det tilsendte årsregnskab; lige så for fru Thoresens nye bog og for de mange forskellige aviser, som De tid efter anden har havt den godhed at tilstille mig. Endnu et exemplar af «Vildanden» nødes jeg til at bede Dem om. Det er bestemt for min italienske biograf og oversætter Alfredo Mazza, som har leveret en fortrinlig oversættelse af «Et dukkehjem». Dette sidstnævnte stykke er atter optaget på det store teater i Warschau, med en skuespillerinde, som gør overordentlig stor lykke i hovedrollen. Men om noget forfatterhonorar er der naturligvis ikke tale. Vinteren har været usædvanlig kold i Rom. Sne og is har vi jo ikke her; men man lider dog føleligt, især inde i værelserne, som kun højst ufuldstændigt lader sig opvarme. Alligevel befinder vi os udmærket vel i enhver henseende. Desværre hører jeg at det samme ikke kan siges om Bjørnson, som nok har været temmelig alvorligt syg. Nu må det dog vel håbes at det værste er overstået. Vor fælles gamle ven Asbjørnsens død har gjort mig meget ondt. Han var et af de elskværdigste mennesker, jeg nogensinde har kendt. Sigurd blev ikke længe i Kristiania. Allerede i midten af forrige måned indkaldtes han til Stockholm og er nu udnævnt til attaché i udenrigsministeriet dersteds. Med tak for underretningen om herr Julius Petersens indbetaling, og med håbet om at alt hos Dem står vel til, sender jeg Dem og Deres vore bedste hilsener. Deres hjertelig hengivne Henrik Ibsen. Rom, den 18. februar 1885. Kære herr Lindberg! I slutningen af forrige år havde De den godhed at tilskrive mig et brev angående rollebesætningen i «Vildanden», hvilket jeg indtil nu ikke har besvaret. Da jeg indleverede stykket til kgl: dramat: teaterns direktion var jeg ikke et øjeblik i tvil om at «Gina»s rolle vilde blive overdraget til fru Hwasser. Det var mig derfor en overraskelse da jeg gennem tidningerne erfarede den definitive rollebesætning. Men det kunde ikke falde mig ind at fremkomme med nogen forestilling imod den af teatrets foresatte trufne afgørelse, såsom jeg ikke kendte den skuespillerinde, hvem det blev overdraget at spille Gina, og jeg naturligvis måtte forudsætte at direktionens valg var det rigtigste. Imidlertid samstemmer alle de meddelelser, jeg hidtil har modtaget fra Stockholm, deri at hverken «Gina» eller «Fru Sørby» får en i alle henseender fuldt ud tilfredsstillende udførelse. Hvor vidt dramat: teatern for tiden besidder nogen anden skuespillerinde, som bedre vilde være i stand til at tolke den sidst nævnte rolle, vover jeg ikke med bestemthed at påstå, skønt jeg rigtignok tror det. Men hvad jeg fremdeles føler mig fuldt forvisset om, det er at «Gina»s parti først kommer i de rette hænder når det overtages af fru Hwasser. I sin i tidningerne indførte skrivelse udtaler herr direktør Willman at en sådan rolleforandring muligvis kunde finde sted når stykket havde været opført et større antal gange. På denne udtalelse støtter jeg mit ønske og mit håb om at «Vildanden» snart må føres frem for Stockholms almenhed i en så fordelagtig skikkelse som muligt. Jeg beder Dem, kære herr Lindberg, ikke at mistyde, hvad jeg her har skrevet. Jeg er naturligvis ikke i tvil om at den nuværende rollefordeling har fundet sted med stykkets tarv for øje. Men det står vel ikke til at nægte at her er forsøgt et experiment, som ikke i et og alt er faldet lykkeligt ud. Jeg tror at burde bemærke at fru Hwasser er aldeles uvidende om at denne skrivelse fremkommer; jeg har ikke på lang tid, hverken direkte eller gennem nogen anden person, hørt et eneste ord fra hende og hun heller ikke fra mig. For Deres udførelse af «Hjalmar» ligesom for alt Deres arbejde med stykkets indstudering og opsætning beder jeg Dem modtage min hjerteligste tak. Alt dette lader jo til at være mønstergyldigt. Den unge frøken Seeligs triumf glæder mig særdeles. Jeg beder Dem bringe hende min hilsning og mine bedste ønsker for hendes fremtid. – Og lad mig så til slut indhente, hvad jeg så længe har forsømt, i det jeg frembærer en venskabelig lykønskning i anledning af Deres giftermål. Deres unge hustru beder jeg Dem formelde min ærbødigste kompliment. – Held og lykke i livet som i kunsten! Deres hengivne Henrik Ibsen. Rom, den 20. februar 1885. Kære frøken Magelssen! Utallige gange har det været min hensigt i denne vinter at sende Dem nogle ord; men når man har så meget med skrivesager at gøre, som jeg, så går det i regelen småt med brevskrivningen. – Idag tilbyder der sig imidlertid en anledning, som jeg ikke vil undlade at benytte. – Tillad mig da at sende Dem min hjerteligste tak for den værdifulde gave, hvormed De i høst havde den godhed at betænke mig. Hele vinteren har derved fåt et hjemligt nordisk præg for mig, og det samme er fremdeles tilfældet. Men først og fremst hjertelig tak for Deres mangeårige uforanderlige venskab. Vi bevarer Dem altid i kær erindring. Deres hengivne Henrik Ibsen. Madame Henr. Ibsen indbyder herr professor Ravnkilde til the tirsdagen den 3. Marts kl: 8 & half;. Madame Henr. Ibsen indbyder frøken Ingeborg Aas til the tirsdagen den 3. Marts kl: 8 & half;. Rom, den 2. Marts 1885. Kære herr justitsråd Hegel! Tillad mig herved at takke Dem forbindtligst for det tilsendte exemplar af «Vildanden» samt for de forskellige aviser med anmeldelser af opførelsen, – og ikke mindst for telegrammet, hvormed De havde den godhed at betænke mig. Ved første forestilling ser jeg at der er bleven hysset, og måske har dette også senere gentaget sig. Det kom mig egentlig ikke så uventet når jeg overvejer den spændte stilling, som de literære partier for tiden indtager lige over for hverandre i København. Under alle omstændigheder falder det mig ikke et øjeblik ind at antage at der ved demonstrationen skulde være tilsigtet nogen personlig forhånelse imod mig. Fru Thoresen har tilskrevet os angående udførelsen, som hun finder fortrinlig, navnlig for brødrene Poulsens vedkommende. Herr Emil P: kender jeg personlig. Skulde De engang ved lejlighed se ham, beder jeg Dem hilse og takke ham på det bedste. Hjemme har der i den senere tid gået foruroligende rygter om Bjørnsons helbredstilstand; men jeg har ikke kunnet få rigtig rede på, hvad der egentlig er i vejen. Jeg vil dog håbe at det onde, han lider af, eller har lidt af, kun er af en forbigående natur. Blot han nu for det første vilde afholde sig fra al ophidsende deltagelse i vore politiske stridigheder. – Den nærmeste foranledning til at jeg idag skriver er den, at jeg nødes til at bede Dem om en anvisning på 1000 kroner. Jeg har jo en del penge foreløbigt stående hos boghandler Lund; men disse tør jeg ikke røre så længe jeg ikke med visshed ved, hvor stort tilskud Sigurd behøver i Stockholm indtil August måned. Efter den tid vil han antagelig kunne hjælpe sig selv. Vi har nu dejligt varmt forårsvejr hernede. Sandsynligvis rejser vi iår på landet tidligere end sædvanligt. Det er både pengebesparende og giver for mig mere ro til at arbejde; men nogen endelig beslutning har vi endnu ikke fattet. I det håb at også hos Dem alt står vel til, og med vore bedste hilsener til Dem og til Deres kære familje tegner jeg mig Deres hjertelig hengivne og forbundne Henrik Ibsen. Rom, den 9. marts 1885. Kære statsminister Richter! Med oprigtig deltagelse erfarede jeg det sørgelige budskab. For det tilsendte kort frembærer jeg min bedste tak. Jeg ser deri et for mig kært tegn på at årene og de forandrede livsforholde ikke har udslettet erindringen om et gammelt, venskabeligt bekendtskab. Med højagtelse og hengivenhed Henrik Ibsen. Rom, den 9. april 1885. Kære herr Josephson! I disse dage har jeg fra Stockholm modtaget meddelelser og en mængde tidninger, som med en ganske uvanlig samstemmighed udtaler sig om opførelsen af «Brand» på Nya teatern. Stykkets opførelse kom mig uventet og overraskende; jeg vidste ikke at den var så nær forestående; jeg begyndte allerede at frygte for at den var udsat til næste år. Så meget større var derfor også min glæde da jeg modtog Deres og min søns telegrammer og deraf erfarede at Deres modige – ja, jeg kan vel gerne sige forvovne foretagende var bleven kronet med en så afgjort sejr. Det er nu over ti år siden at De første gang for mig antydede den plan, som De nu på et så lykkeligt sæt har gennemført. Jeg havde i mellemtiden næsten tabt sagen af sigte; men jeg ser nu at De har holdt trofast ud indtil gennemførelsen kunde ske. Og af flere grunde tror jeg at et heldigere tidspunkt end det nuværende ikke kunde vælges. Tillad mig derfor at sende Dem min hjerteligste og venskabeligste tak fordi De atter har sat Deres overlegne evner og dygtighed som teaterstyrer ind på et foretagende, som endnu en gang knytter vore navne sammen i vor dramatiske kunsts historie. Det er ikke første gang at vi står således, og jeg har det håb, at det heller ikke blir den sidste. Jeg har nemlig fremdeles i hovedet en hel hob digteriske galskaber, som jeg nok tror der kan gøres ganske bra skuespil ud af. Og så må De ligeledes overbringe min bedste tak og hilsen til samtlige medvirkende ved Nya teatern, – først og fremst til herr Hillberg, uden hvem De vel neppe var gåt i værk med opførelsen i denne vinter. Gid jeg kunde sende en lignende tak til Stockholms teatersøgende almenhed og dets presse! Men det går nu ikke an. Jeg vil derfor kun sige Dem at al den varme tilslutning, jeg nu har fåt et nyt vidnesbyrd om, har for mig været en stor glæde. Den har hos mig udvisket indtrykket af alle de kolde uforstående øjne, som De nok selv erindrer fra et visst andet sted i det høje Norden. Gid lykken må følge Dem der, hvor De nu virker! Lev vel for denne gang! Deres hengivne Henrik Ibsen. P. S. For det til justitsråd Hegel indbetalte honorar takkes forbindtligst. H. I. Rom, den 25. april 1885. Kære herr justitsråd Hegel! I det jeg forbindtligst takker for den i begyndelsen af forrige måned modtagne veksel nødes jeg til atter at bede Dem om en lignende, men denne gang på 2000 kroner for at jeg kan være nogenlunde forsynet under vor forestående sommerrejse. Vi agter i år at forlade Rom noget tidligere end sædvanligt, nemlig allerede i slutningen af maj. Hvor vi for denne sommer vælger vort opholdssted ved jeg endnu ikke med bestemthed; men rimeligvis blir det enten i Tyrol eller ved Bodensøen, hvor jeg håber at kunne arbejde i ro og få mit nye skuespil færdigt til høsten i sædvanlig tid. Om vi derefter vender tilbage til Rom er tvilsomt. Af flere grunde vilde det være hensigtsmæssigt for mig nu igen at bo et års tid i Tyskland, hvor jeg da bedre kunde varetage en hel del literære anliggender end her nede fra. Desuden rykker jeg jo derved hjemmet noget nærmere, og jeg er i den senere tid begyndt stærkt at tænke på, om muligt, at købe mig en liden villa, eller rettere sagt et landhus i nærheden af Kristiania, ved fjorden, hvor jeg kunde leve ganske afsondret og udelukkende optaget af mit arbejde. Synet af søen er hvad jeg mest savner her ude og dette savn vokser år for år. Desuden har jeg i tidernes løb lagt mig til en ikke så liden samling af kunstværker, hovedsagelig malerier, og alt dette står nu magasineret på et loft i München uden at vi har nogen glæde deraf. – Opførelsen af «Brand» i Stockholm har jeg havt megen glæde af. Men det pekuniære udbytte for mig har, som De ved, kun været ringe, i det jeg af hensyn til de mange med stykkets iscenesættelse forbundne omkostninger har måttet overlade Josephson samme for de af ham indbetalte 400 kroner en gang for alle. Men den side af sagen har jo rigtignok mindre betydning for mig nu, end den vilde have havt den gang jeg for 20 år siden ude i Ariccia begyndte at skrive på «Brand». – Jeg ser af aviserne at kammerherre Fallesen med en del af det kgl: teaters personale agter at foranstalte en række Holbergs-opførelser i Stockholm under sommertiden. Dette er et meget fortjenstfuldt foretagende; thi svenskerne selv forstår ikke at spille Holberg, således som han skal spilles. At et par af mine stykker ved samme lejlighed er stillede i udsigt glæder mig meget. Tør jeg ulejlige Dem med at drage omsorg for at indlagte brev bliver afleveret den 1. maj? Jeg ved nemlig at gamle Tønsberg på den dag fejrer sit guldbryllup og det er bleven mig meddelt at han i den anledning ønsker og venter et par ord fra mig; men hans adresse i København kender jeg ikke. Her nede har vi allerede nu en sådan varme, at det er generende at gå ud i middagstiden; men værelserne er jo store og luftige og så holder man det jo godt ud. De politiske begivenheder i Danmark følger jeg med stor interesse og spænding; men jeg er jo desværre ikke på langt nær således inde i forholdene at jeg tør opgøre mig nogen dom om hvad der i striden med rette kan siges for eller imod, og end mindre er det mig selvfølgelig muligt at danne mig nogen mening om hvorledes konflikten vil løses. Jeg er spændt og håber det beste for udviklingens og fremskridtets sag. Med vore bedste hilsener til Dem selv og til Deres kære kreds tegner jeg mig Deres hjertelig hengivne Henrik Ibsen. Rom, den 25. april 1885. Kære herr generalkonsul Tønsberg! Det er nu snart 11 år siden jeg sidste gang, i Kristiania, havde den fornøjelse at træffe personlig sammen med Dem. Men i afvigte høst kunde min hustru, efter sin tilbagekomst fra Norge, glæde mig med en beretning om at hun havde sét og talt med Dem deroppe og at hun havde fundet Dem frisk og kraftig ligesom i tidligere tider. Om end vore veje i de sidste 20 år har været vidt adskilte – på de nævnte flygtige møder nær – så må De være forvisset om at jeg stedse har bevaret Dem i venskabelig erindring og at jeg her ude i det fremmede ret ofte med højagtelse har tænkt på Dem og på de mangehånde hårde kampe, som De i vanskelige tider havde at bestå i hjemmet når De med den for Dem ejendommelige uforfærdethed vakte til live og sejrrig gennemførte store foretagender på vor literaturs område. Også indenfor det private livs grænser har jeg med hjertelig deltagelse fulgt Dem når der bragtes bud om hårde tilskikkelser, som havde rammet Dem og Deres højt ærede frue. Førstkommende 1. maj fejrer De en mærkedag, som min hustru og jeg ikke vil lade gå forbi uden at frembære vore bedste ønsker. Gid en lang og lys alderdom endnu må være forbeholdt guldbryllupsparret! Deres hengivne Henrik Ibsen. Herman Bang Grand Hotel Sthlm Oui avec plaisir Ibsen Rom, den 23. Mai 1885. Herrn Dr: Paul Lindau. Berlin. Hochverehrter Herr Collega! Ihr sehr werthes Schreiben vom 5. Mai, nach München adressirt, ist mir hier in die Hände gekommen grade in dem Augenblick als ich im Begriffe stehe eine Sommerreise nach dem Norden anzutreten. Unter solchen Umständen ist es mir leider unmöglich einen würdigen Beitrag zum 100. Heft Ihrer Zeitschrift zu liefern, was ich sehr bedauere. Mit dem besten Dank für Ihre freundliche Aufforderung zeichne ich mich mit vorzüglicher Hochachtung Ihr ganz ergebener Henrik Ibsen. Til «Aftenposten»s expedition. De i expeditionen henliggende nummere af mit exemplar af bladet bedes leverede til budet. Fra imorgen ønskes bladet sendt til Molde. d. 10.6.85. Henrik Ibsen. Henrik Ibsen. Med forbindtligst tak tilbagesendes billetterne, som omstændighederne desværre ikke tillader mig at benytte. H. I. Kære herr Bomhoff! Vor afrejse har vi bestemt til tirsdags morgen. Det vilde derfor være os særdeles kært om De, Deres frue og Deres moder vilde spise til middag med os i hotellet imorgen, mandag, kl: 2. Deres meget forbundne Henrik Ibsen. Molde, den 11. Juli 1885. Kære herr justitsråd Hegel! Det er nu over en måned siden jeg forlod København, og derfor vil jeg ikke længer udsætte med at frembære min og min hustrus bedste tak for den behagelige dag, vi tilbragte ude hos Dem og for al Deres venlige forekommenhed for øvrigt. Efter nogle urolige dage i Kristiania var jeg glad ved at drage nordover til Trondhjem og nu er vi havnet her i Molde, et af de skønneste punkter på jorden, hvad panoramaet angår. Her er en dejlig fjord, begrænset af en uendelighed af kolossale, snedækte fjeldtoppe og dertil en rig, næsten sydlandsk vegetation. Men bo her for længere tid vilde jeg dog ikke; det påtænkte køb af en ejendom hersteds blir der således ikke noget af. Sigurd er hos os; men allerede i slutningen af denne måned må han igen være tilbage i Stockholm. Selv tænker vi at tilbringe vinteren et steds i Tyskland. – Og så må jeg desværre igen anmode om penge. Jeg vilde takke Dem meget om De vilde være af den godhed at sende mig hid 1600 kroner i norske sedler. Min herværende adresse er: Hôtel Alexandra. I håb om at De og Deres kære familje lever vel, og med vor gentagne tak og hilsen til Dem alle tegner jeg mig Deres hjertelig hengivne Henrik Ibsen. Molde, den 21. Juli 1885. Herr Nordahl Rolfsen! Den forlangte tilladelse meddeler jeg for mit vedkommende med megen fornøjelse. Dog må jeg anmode Dem om at indhente også min forlæggers samtykke, hvis sådant ikke allerede er sket. Hvad portrættet angår, vil jeg anbefale det af F. Hanfstängel i München tagne fotografi, brystbillede i kabinetsformat, der kan rekvireres gennem enhver kunsthandel. Det findes også gengivet i en fortrinlig radering i det af Paul Lindau redigerede månedsskrift «Nord und Süd» for forrige år. Raderingen er udgået fra en münchener kunstanstalt og er også at få i handelen. Ved at henvende Dem til maleren M. Grønvold som mellemmand kunde De måske dernede fra erholde det fornødne antal aftryk, både bedre og kanske også billigere end ved bestilling hos en skandinavisk træskærer. Men dette blir vel egentlig Deres forlæggers sag. Idet jeg beder Dem undskylde at disse linjer først nu fremkommer sender jeg Dem min bedste tak for den ufortrødne interesse, hvormed De omfatter min literære virksomhed og tegner mig Deres hengivne og forbundne Henrik Ibsen. Justitsraad Hegel Kbhavn Brevet modtaget hersteds Andersens Forslag accepteres tilbagereiser over København lempelige Honorar Betingelser Forberedelserne kan strax paabegyndes Ibsen. Kristiania, 24. September 1885. Kære herr justitsråd Hegel! Jeg kan ikke noksom takke Dem for Deres tjenstvillighed ved at fungere som mellemmand mellem de to københavnske teaterdirektører og mig. Telegrammet vedkommende «Peer Gynt» håber jeg er blevet herr Andersen meddelt. Både med ham og med herr Abrahams skal jeg mundtlig forhandle om enkelthederne. Det er min agt at indtræffe i København førstkommende onsdag og vil da straks sætte mig i forbindelse med de to herrer. De påtænkte forehavender interesserer mig meget, navnlig opførelsen af «Peer Gynt». Hvad «Kærlighedens komedie» angår, da har jeg længe troet at det kgl: teater engang vilde give sig i færd med dette stykke, som det så fortrinligt kunde besætte. Da dette imidlertid ikke lader til at påtænkes, så ser jeg gerne at det kommer til opførelse på Folketeatret. I det jeg håber at finde alt vel i Deres kære familjekreds frembærer jeg vore hjerteligste hilsener og tegner mig Deres hengivne og forbundne Henrik Ibsen. P. S. Jeg erindrer ikke i øjeblikket om jeg har erkendt modtagelsen af de til Molde sendte 1600 kroner. Hvis ikke, så sker det herved. H. I. Statsminister Richter Inderøen Levanger Afgjørelsen angående attachestipendiet bedes indstendigt udsat. Min søn fremsender attest fra udenrigsministeriet. – Henrik Ibsen Kristiania, den 28. September 1885. Herr fattigforstander Johnsen! I tilslutning til mit mundtlige svar på Deres og medundertegneres ærede skrivelse beder jeg om herved at måtte frembære min varmeste tak for den mig tiltænkte hædrende opmærksomhed. Når jeg ikke har troet at burde modtage samme, så er grunden den, at jeg desværre har måttet sige mig selv, at jeg hidtil intet har udrettet, som kunde berettige mig til nogen særlig påskønnelse fra arbejdernes side. Det er mig derhos blevet en fornødenhed at skøtte min livsgerning ensomt og uden indblandning af momenter, der bærer festlighedens præg. Jeg beder Dem godhedsfuldt bringe denne min takkeskrivelse til alle vedkommendes kundskab, beder dem alle modtage min hjerteligste hilsen og mine varmeste ønsker, i det jeg tegner mig Deres ærbødigst forbundne Henrik Ibsen. Kbh. 3. 10. 85. Herr bogholder Larsen! Da jeg formoder at disse linjer ikke træffer justitsråd Hegel i byen henvender jeg mig til Dem for at sige at jeg ikke behøver tyske sedler. Jeg hjælper mig godt med 300 kroner og en veksel for resten af det udbedte beløb. Hvis RmՖ allerede er bestilt, tager jeg dem naturligvis. Deres særdeles forbundne Henrik Ibsen. Dit Referat af mit Afslag har været ufuldstændigt. Jeg ytrede blandt andet: Ønsker ikke Studenterjubel i Anledning min Afreise. Min Hjertensmening var: Med et Studentersamfund under Din Ledelse føler jeg mig ikke i Slægt. Meddel Studenterne dette. Henrik Ibsen Fra nu af beder jeg mig bladet tilsendt under adresse: Maximilianstrasse 32. II. Etage. München. den 15. Oktober 1885. Henrik Ibsen. Hegel Kbhvn Alles abgemacht schreibe Morgen Ibsen Til bestyrelsen for det norske studentersamfund. Kristiania. Studentersamfundets bestyrelse har fundet det passende at tilstille mig en skrivelse ledsaget af en afskrift af et af samfundets formand, prof. Lorenz Dietrichson, lørdagen den 10. Oktober holdt foredrag vedkommende mit afslag på et af studentersamfundet mig tiltænkt fakkeltog. En flerhed af samfundets medlemmer har ifølge bestyrelsens skrivelse fundet det passende i det hele og store taget at udtale sin tilslutning til formandens foredrag, som et udtryk for deres stemning i denne sag. Denne tilslutning på forhånd må jeg betegne som en overilet handling, og fra min side vilde det måské været det mest passende at tilbagesende begge de modtagne aktstykker uden nogensomhelst bemærkning. Men af hensyn til de mig venligt sindede medlemmer af samfundet vil jeg dog i muligst korthed oplyse om mit sande og virkelige forhold i sagen. Da herr Lorenz Dietrichson, ledsaget af en af sine kollegaer, mandagen den 28. September om formiddagen indfandt sig hos mig for at tilbyde mig et fakkeltog, føjede hans ord sig således, at jeg bragtes til at tro at forslaget til denne æresbevisning, i samfundsmødet lørdagen i forvejen, var fremsat af bestyrelsen selv. Dette overraskede mig, så meget mere som jeg hverken under mit første ophold i Kristiania i sommer, – efter elleve års fravær fra landet, – eller nu i høst havde sporet noget som helst tegn på velvilje fra samfundsbestyrelsens side. Jeg var naturligvis ikke et øjeblik i tvil om at bestyrelsens formentlige initiativ måtte være fremkaldt ved et eller andet tryk udenfra. Men jeg betragtede det dog som et slags høflighed af bestyrelsen at den havde givet efter for dette tryk. Jeg formede derfor også mit afslag i et høfligt om end kort og bestemt: «Nej, tak!» Derhos yttrede jeg i løbet af samtalen, at da jeg ikke fra samfundets side havde formærket nogen særlig glæde over min nærværelse, så ønskede jeg heller ingen jubel foranlediget ved min afrejse. Den sidste del af udtalelsen faldt visselig i en spøgefuld tone, men rummer dog en alvorstanke, som forhåbentlig vil forståes af adskillige. Det undrer mig kun at en alvorlig personlighed, som herr Lorenz Dietrichson, ikke har formået at få syn på den. Argumentet hentet fra mit afslag til arbejdersamfundets bestyrelse faldt først senere hen og benyttedes af mig som svar på et af professoren fremmumlet, visstnok såre oprigtigt ment men på mig ubehageligt virkende forsøg på at omstemme mig angående fakkeltoget. Ved afskeden bad jeg de to herrer bringe min tak og hilsen – ikke til «studenterne», som professoren har refereret, – men til «mine venner blandt studenterne». Af hans foredrag erfarer jeg at han har taget denne tak og hilsen til indtægt for sig selv, for sine kollegaer i bestyrelsen og for samfundets samtlige medlemmer. Det er en misforståelse. End ikke i den stund, da fakkeltoget blev mig tilbudt, faldt det mig ind at smigre mig med at jeg havde lutter venner i herr Lorenz Dietrichsons studentersamfund. Foranstående gengiver i alt væsentligt, hvad der passerede mellem samfundsbestyrelsens deputation og mig. Af professorens foredrag ser jeg at jeg anede ganske rigtigt, da jeg i mit telegramsvar fra København forudsatte at hans referat af mit afslag måtte have været ufuldstændigt. Det har været ufuldstændigt og som følge deraf, – antageligvis af vanvare, – vildledende. Senere hen på dagen, efter at deputationen havde været hos mig, erfarede jeg fra forskellige hold at beslutningen om fakkeltoget havde en forhistorie. Denne forhistorie havde de to deputerede herrer glemt at berøre. Det blev mig nu, med forsikring om fuld pålidelighed, fortalt at det ingenlunde var bestyrelsen, jeg havde at takke for initiativet i denne sag, men at forslaget uventet og uforberedt var blevet fremsat af en fraktion i samfundet, som sædvanligvis befinder sig i minoritet, men som netop lørdagen den 26. September var så mandstærk tilstede at den formåede at sætte sin vilje igennem. Det blev mig derhos fra flere kanter forsikkret at et forslag, tilsigtende en sådan æresbevisning for mig, under samfundets og dets bestyrelses nuværende sammensætning, umulig vilde kunnet gå igennem så fremt det i tide var blevet bekendt for det rådende parti inden studenterkredsen. Med denne tingenes tilstand for øje, siddende inde med udvidede oplysninger om de reaktionære tendensers overvægt i studentersamfundet, var det at jeg, i en kreds af besøgende, blandt hvilke student Rode befandt sig, udtalte mig om samfundet og den dersteds for tiden rådende ånd. Mine udtalelser lod til at interessere den unge student og der undslap ham et udråb om, hvor gerne han vilde få lov til at fortælle «sine venner», eller måské «de unge studenter» dette. Hertil svarede jeg at han gerne måtte fortælle det til hvem han vilde, både i og udenfor studentersamfundet. Men det lå end ikke i min fjerneste tanke at han havde en officiel meddelelse for øje. Dette fremgår noksom deraf, at jeg i mit telegram fra København bad samfundsformanden om selv at meddele studenterne min hjertensmening. Jeg har under mit mangeårige fravær fra hjemmet aldrig kåret mig nogen officiel stedfortræder eller målsmand dersteds. Havde jeg tænkt på ved denne lejlighed undtagelsesvis at efterlade mig nogen sådan, da havde jeg visselig valgt en af de ældre og mere erfarne blandt mine bekendte og jeg havde da også overantvordet denne, hvad jeg ønskede meddelt fra mig, i en præciseret form. Men, som sagt, noget af den slags har ikke ligget i min tanke. I og for sig kunde det jo være mig så temmelig ligegyldigt enten mine yttringer blev meddelte under et forhandlingsmøde eller ved punschbordet. Men hvad jeg ingenlunde er tjent med, det er at student Rode ikke har gengivet mine ord og heller ikke min mening. Hvis jeg tør holde mig til professor Dietrichsons fremstilling i foredraget, så har nemlig student Rode udtrykt sig omtrent som så: «Henrik Ibsen ønsker at højrepartiet, majoriteten i studentersamfundet, skal gøre ham den glæde at kaste professor Dietrichson og hans kollegaer og vælge en frisindet bestyrelse.» Mine egne ord under samtalen faldt derimod omtrent således: «Jeg attrår ikke fakkeltog eller sligt. Den største glæde, studentersamfundet kunde berede mig, vilde være, om venstrepartiet, minoriteten, kunde vokse sig så stor og stærk deroppe at den blev majoritet og da selvfølgelig kastede både Lorenz Dietrichson og de andre ud af bestyrelsen og valgte frisindede mænd i deres sted». Dette synes jeg der er god mening i. Hvad student Rode angives at have refereret, synes jeg er meningsløst. Jeg lægger dog ikke den unge student noget til last i denne sag. Har han under forhandlingsmødet gereret sig, som om han var min officielle repræsentant, så har han utvilsomt troet sig berettiget til at gøre det. Har han gengivet mine ord i en vildledende form, så har han dog utvilsomt ment at han refererede korrekt, hvad han havde hørt mig sige. Han er vel endnu ikke så stærkt dreven i logiske distinktioner. Men den herre, som jeg lægger overmåde meget til last, det er studentersamfundets formand. Han peger selv i sit foredrag hen på sit mangeårige kendskab til mig; og dog giver han sig mine af at han virkelig for ramme alvor tror at jeg har ønsket studenterne tiltalte omtrent således: «Hør, I gode højrestudenter i samfundet, det er mit forlangende at I ved næste bestyrelsesvalg skal stemme imod eders egen overbevisning. Jeg vil at I skal kaste professor Dietrichson og eders øvrige meningsfæller i bestyrelsen, og derhos vil jeg at I skal vælge en ny bestyrelse, bestående af eders egne modstandere». Kan professor Dietrichson bekvemme sig til på ære og samvittighed at forsikkre at han virkelig har tiltroet mig en sådan tankegang? Tør han, som har kendt mig i så mange år, på ære og samvittighed benægte at der hos ham opstod en lønlig formodning om at jeg i virkeligheden havde udtalt det fra mit standpunkt ønskelige i at ret mange højrestudenter ret snart måtte komme til at tilegne sig et frisindet livssyn, så at det blev dem en selvfølgelig nødvendighed at skille sig af med stagnationsmagerne og i deres sted indsætte et styre, der havde kontakt med tidens tanker og bestræbelser. Tør professor Dietrichson påstå at en sådan eller lignende formodning slet ikke faldt ham ind? Men det er jo rigtignok sandt, – havde han givet formodningen lydeligt udtryk, så havde vel også samfundet undt sig tid til at indhente en autentisk forklaring fra mig selv, og så kunde jo herr Lorenz Dietrichson let risikeret ikke at få producere sig i et større nummer for den nys indkomne rus fra provinserne. Og her tilbød sig jo virkelig en lejlighed, som nok var værd, ikke at lade slippe sig ud af hænderne. Her var der anledning til at få insulteret en digter. Og digterne er jo for tiden ikke populære i Norge. Digterne er nu aller mindst populære i de kredse, efter hvis smag og synsmåde herr Lorenz Dietrichson bruger at indrette sine festtaler. Jeg finder det derfor let forklarligt at herr Lorenz Dietrichson just på dette tidspunkt forskaffede sig anledning til at få holde et foredrag imod mig, især da jeg var fraværende. Og jeg finder det ganske betimeligt og tidsmæssigt gjort af ham at dette foredrag udstyredes med allehånde simple sigtelser og beskyldninger, hvilke erfares at have behaget studentersamfundet så højligen, at det har vedkendt sig dem «som et udtryk for samfundets stemning i denne sag». Men nu har jeg her oplyst at «denne sag» i virkeligheden er en ganske anden sag, end den, som professor Dietrichson lader til og som samfundet sés at være gået ud fra. Forudsætningerne existerer ikke; har aldrig existeret. Herr Lorenz Dietrichsons foredrag dingler altså i luften. Det hele er ikke andet end en oratorisk papirdrage, som denne alvorsmand har ladet gå tilvejrs. Men hvad der står fast, som om det var spigret, det er samfundets godkendelse af foredraget. Jeg må derfor gentage, hvad jeg begyndte med: studentersamfundet har ved denne lejlighed handlet overilet. Mig vil det ikke lykkes samfundet eller dets formand at få tilføjet nogen varig skade, fraregnet en viss slags følelse, som denne episode vil efterlade hos mig for den tilbagestående del af mit liv. Jeg vil vedblive at være den jeg var dagen før Lorenz Dietrichsons attentat. Jeg har under hele denne fakkeltogs-historie ikke havt nogen anledning til at vise mig hverken «liden» eller stor, hverken «trangsynet» eller vidtskuende. Det «åndstyranni», som man har villet imputere mig, har været et tomt fantasibillede, og min færd under hele sagen har på intet punkt været eller kunnet være brydende med min «lære» eller med min digtning. Men samfundsmajoriteten vil jeg spørge om jeg ikke, efter hvad der nu er passeret, havde instinktets ret i på grundlag af min «hjertensmening» at frabede mig en æresbevisning, der var fremtvungen ved overrumpling? Det indrømmes mig dog vel nu at jeg havde ganske god føje til at nære mine tvil med hensyn til ægtheden af den velvilje, der kom tilsyne fra studentersamfundet, – således som denne korporation for tiden viser sig at være sindet og repræsenteret. Jeg forventer at denne skrivelse, ved bestyrelsens foranstaltning, blir meddelt studenterne og almenheden for øvrigt. Jeg forlanger at skrivelsen i sin helhed, første lørdags aften efter modtagelsen, og efter forudgået varsel, blir oplæst fra det samme sted i samfundssalen, fra hvilket jeg, uden foranledning fra min side, af samfundets formand og under samfundsmajoritetens bifald er bleven insulteret. Hermed har jeg sagt, hvad jeg både for øjeblikket og for fremtiden har at sige studentersamfundets bestyrelse. München, den 23. Oktober 1885. Henrik Ibsen. München, Maximilianstrasse 32, den 26. Oktober 1885. Kære herr justitsråd Hegel! Jeg må mange gange bede Dem undskylde at jeg først idag besvarer Deres venlige brev af 7. dennes. Men først havde jeg at leje bolig, så at flytte ind, – og så blev jeg indviklet udi en krig med det norske studentersamfund, hvorom De formodentlig har læst i aviserne. Denne affære har lagt beslag på det meste af min tid i den forløbne uge. I lørdags afgik imidlertid mit svar til samfundets bestyrelse og dermed har jeg da den sag fra halsen. I mit telegram sagde jeg at jeg indgik på kontrakten med skuespildirektør Andersen vedkommende «Peer Gynt». Der er imidlertid nogle småting i den mig tilsendte blanket som jeg foreslår forandrede, således som indlagte viser. Grundene til disse forandringer vil let forståes. I Norge tilhører eneretten til stykkets opførelse Kristiania teater. For Sveriges vedkommende står jeg i underhandling med direktør Josephson om en lignende ret. Under samtalerne mellem direktør Andersen og mig var der kun tale om stykkets opførelse på Dagmarteatret. Overdragelsesretten må begrænses. Således som direktør Andersen foreslår kontrakten affattet vilde han til enhver tid kunne sælge opførelsesretten f. ex. til det kgl: teater. Honorarbetingelserne forekommer mig noget utydelige. Jeg sætter at et eller andet uforudset tilfælde umuliggjorde tiende opførelse eller henskød denne til en ubestemt fremtid. Skulde jeg så vente på samtlige de resterende 1000 kroner indtil 10. forestilling havde fundet sted? Og skulde direktør Andersen, uagtet han kun havde betalt mig 500 kroner, lige fuldt besidde overdragelsesretten? Det er disse spørsmål, hvis besvarelse forekommer mig noget tvilsom. Jeg foreslår derfor en redaktion af kontrakten, som synes mig tydeligere. Ønsker direktør Andersen igen på sin side forandringer deri, så beder jeg ham fremsætte forslag til disse. Jeg er viss på at vi let blir enige; her handles jo i grunden kun om formaliteter. Sluttelig bedes han venligst hilset. Den begærede prøve på min håndskrift skal det være mig en fornøjelse at sende. Hvis en eller anden skolemand, som har med bogens udgivelse at gøre, vilde påpege et eller flere steder i mine skrifter, som fandtes særlig passende for øjemedet, så vilde jeg gerne modtage et sådant vink da jeg ikke tiltror mig selv synderlig kritik i dette stykke. Derhos beder jeg oplyst, om jeg skal skrive på bredsiden eller på langsiden af det afmærkede papir. Vi bor nu her smukt og rummeligt i Münchens fornemste og pragtfuldeste gade og betaler dog kun det halve af hvad huslejen kostede os i Rom. Jonas Lie tilskriver mig at han kommer hid imorgen eller overmorgen. Ellers er her nok for tiden kun få skandinaver. Den unge norske maler B. Grønvold, som jeg tror har arbejdet noget for Dem, er netop bleven forlovet med en smuk og rig pige, en søster af hans ældre broders hustru. Med de bedste hilsener til Dem selv og til Deres kære kreds, og med vor varmeste og forbindtligste tak for opholdet i København, tegner jeg mig Deres hjertelig hengivne Henrik Ibsen. Kære Jonas Lie! Tak for underretningen. Vi glæder os hjertelig til at træffe eder. Vor bolig er Maximilianstrasse 32, 2den etage. Huset er hjørnet til Kanalstrasse og derfor er indgangsporten i denne gade. Velkommen. Din Henrik Ibsen. München, Maximilianstrasse 32, den 4. November 1885. Herr kgl: hoffotograf E. Hohlenberg. København. Jeg takker Dem meget for de tre tilsendte fotografier, hvilke jeg finder overmåde smukke og veltrufne. Jeg ønsker derhos at bestille et halvt dusin af hvert slags af billederne og disse hidsendte. Betalingen vil, mod forevisning af dette brev, blive erlagt af den Gyldendalske boghandel. Deres særdeles forbundne Henrik Ibsen. München, den 8. November 1885. Herr advokat Fr: Stang Lund. Det var med levende glæde at jeg gennem Dem modtog den udtalelse, som de i arbejdersamfundet lørdagen den 17de Oktober forsamlede akademiske borgere havde vedtaget. I forsamlingens hjertelige ord finder jeg bestyrkelse i et håb, som jeg aldrig har opgivet, – det håb, at den store flerhed af den studerende ungdom i Norge, lige som i det øvrige Europa, dog i grunden har forbund med de kæmpende, klarnende og stedse fremadskridende livsmagter på forskningens, på kunstens og på digtningens område. Jeg beder om gennem disse linjer at måtte frembære for samtlige indbydere og deltagere min varmeste taksigelse. Deres ærbødigst forbundne Henrik Ibsen. München, 10.11.85. Herved tillader jeg mig at anmelde mig som abonnent på «Verdens Gang» fra 1. November. Betalingen vil mod forevisning af dette kort blive erlagt af herr boghandler Nils Lund. Min adresse er: Maximilianstrasse 32. Henrik Ibsen. München, den 13. November 1885. Kære fru Brandes! Jeg vil ikke undlade i min hustrus og eget navn at forsikkre Dem om at det var med inderlig deltagelse vi modtog sørgebudskabet om Deres moders bortgang. Vi forstår så godt, hvor dybt dette tab må have grebet Deres kærlighedsfulde sind. Særlig beder min hustru mig udtale, hvor bevæget hun blev over at De midt under den første smerte havde tanke for os og sendte os en gentagen meddelelse om dødsfaldet. Jeg forener min tak med hendes for dette nye vidnesbyrd om Deres venskab. Vær forvisset om at vi altid skal påskønne det. Til Deres mand har jeg længe havt i sinde at skrive; men hver gang er der kommet noget uopsætteligt i vejen. Nu skal det imidlertid snart ske. Jeg har jo så meget at takke ham for også fra vort seneste samvær. Og Dem selv ligeledes. Det savn under rejselivet, som jeg en gang kom til at nævne, – savnet af «mit eget blækhus», vidste De i afrejsens øjeblik så fint og så smukt at udfylde at jeg ikke ved, hvorledes jeg skal kunne vise mig erkendtlig nok derfor. Jeg vil blot ønske at dette mit eget smukke blækhus næste sommer må tjene mig ved nedskrivningen af noget, som ret kunde glæde og tiltale Dem. Her har vi nu indrettet os lunt og hyggeligt; jeg føler mig ganske som hjemme her, – langt mere end i mit egentlige såkaldte hjem, – og nu begynder jeg på et nyt dramatisk arbejde, som jeg håber at få færdigt i løbet af vinteren. Med vore hjerteligste hilsener til Dem selv, til Deres mand og til de to dejlige små tegner jeg mig Deres hengivne og forbundne Henrik Ibsen. Maximiliansstrasse 32, München, den 17. November 1885. Herr direktør Andersen! Igår tilbagesendte jeg det mig tilstillede exemplar af «Peer Gynt» og håber at samme er kommet Dem rigtig i hænde. De af Dem foretagne strygninger billiger jeg, og jeg har, som De ser, end yderligere beskåret dialogen. Skulde det under prøverne vise sig at endnu flere forkortelser, enten i de i Deres brev påpegede scener eller andetsteds i stykket, vilde være ønskelige, beder jeg Dem om i så henseende selv at besørge det fornødne efter bedste skøn. Josephson begik, efter sigende, en fejl ved iscenesætningen af stykket i Kristiania idet han lod de tre sæterjenter optræde som tre almindelige, nette, pyntede unge piger. Således har jeg ikke tænkt mig dem. Der skal være noget vildt, uvorrent, hekseagtigt over disse skikkelser. Jeg vilde gerne have dem fremstillet af flinke karakterskuespillerinder med yppig, dæmonisk skønhed. Det er med levende interesse jeg imødeser den første opførelse i København. Jeg skulde nok ønske, jeg ved den lejlighed kunne være deroppe; men det er desværre en umulighed. Med mine bedste ønsker om lykke til Deres vanskelige foretagende tegner jeg mig Deres særdeles forbundne Henrik Ibsen. München, den 23. November 1885. Herr Ernst Bojesen. Jeg beder Dem være forvisset om at jeg med levende interesse omfatter ethvert foretagende, der går ud på samvirke mellem de tre nordiske lande. Det er derfor en selvfølge at jeg i høj grad glædede mig ved at erfare Deres plan, sigtende til udgivelsen af det skandinaviske tidsskrift «Norden». Gennem herr Henrik Jæger modtog jeg redaktionens for mig så hædrende opfordring til at forfatte indledningsdigtet, en opfordring, som jeg lovede at efterkomme. Men ved at beskæftige mig med dette opdrag er jeg mere og mere kommen til erkendelse af at et sådant arbejde helst bør lægges i andre hænder. Jeg ser mig ikke i stand til at løse opgaven på den måde, som jeg tror tidsskriftet bedst vilde være tjent med. Det digt, jeg kunde sende Dem, vilde ikke blive et samlingens men et splittelsens tegn. Anderledes vilde det ikke kunne forme sig. Jeg føler mig derfor forvisset om at jeg handler i tidsskriftets egen interesse når jeg herved frasiger mig det mig tiltænkte hæderfulde hverv. Min stilling er ikke neutral nok til at jeg bør indlede et foretagende, som det her omhandlede. Hvis jeg på et senere tidspunkt skulde kunne medvirke med et eller andet bidrag, skal jeg ikke holde mig tilbage. Deres ærbødigst forbundne Henrik Ibsen. München, den 4. December 1885. Kære herr justitsråd Hegel! Allerede for længe siden skulde jeg have tilstillet Dem den til brug for skolebogen forlangte prøve på min håndskrift; men uheldigvis er der passeret mig noget, som ellers ikke plejer ské, idet jeg nemlig har forlagt det mig tilsendte blad papir uden at det hidtil har været mig muligt at genfinde samme. Da jeg ikke ganske nøje husker formatet, må jeg ulejlige Dem med at sende mig et nyt blad, hvilket da i udfyldt stand straks skal blive tilbagesendt. Derhos må jeg bede Dem vise mig den tjeneste for et beløb af 1000 kroner at sende mig en anvisning på et herværende bankfirma. Jeg har visst nok ikke et så stort beløb indestående hos Dem, – jeg forudsætter nemlig at Sigurd efter min afrejse fra København to gange har hævet penge hos Dem, – men jeg stoler på Deres sædvanlige tjenestvillighed. Katastrofen med H. P. Hansen kom mig meget overraskende. Sørgelige er jo også de begivenheder, som er fulgt bagefter; men den hele situation må vel betragtes som forbigående. At nogle af mine danske obligationer måske for øjeblikket står i en noget lavere kurs foruroliger mig ikke; thi det er jo dog utvilsomt sikkre papirer. Min krig med det norske studentersamfund har fået den afslutning, som jeg ventede. Dietrichson er fejet væk og der er dannet et nyt frisindet samfund. Hermed må jeg indtil videre være tilfreds. Her lever vi nu hyggeligt og stille; næsten altfor stille. Vi vilde gerne at rejsende nordboer vilde besøge os lidt oftere. Med planen til mit nye skuespil er jeg nu ganske på det rene og jeg begynder at skrive på det om nogle få dage. Det blir i fire akter og interesserer mig meget. Opførelsen af «Peer Gynt» imødeser jeg med stor spænding og forventning. Jeg beder Dem om, når tiden kommer, godhedsfuldt at ville modtage honoraret; herom tror jeg nemlig ikke at jeg har truffet nogen aftale med direktør Andersen og ønsker ikke at han skal sende pengene direkte hid. Med vore bedste hilsener til Dem og Deres kære familje tegner jeg mig Deres hjertelig hengivne Henrik Ibsen. München, den 11. December 1885. Kære herr justitsråd Hegel! Jeg takker Dem forbindtligst for Deres venlige brev med deri indlagt pengebeløb samt for exemplarerne af «Peer Gynt» 6. oplag. Hermed følger den forlangte autograf. Jeg har afskrevet to forskellige digte til at vælge imellem da jeg ikke ved, for hvilket skoletrin bogen er bestemt. Med mange hilsener til Dem og Deres kære tegner jeg mig Deres hjertelig hengivne Henrik Ibsen. München, den 14. December 1885. Herr dr: Edvard Brandes! De har vist mig den venlige opmærksomhed at anmode mig om et bidrag til «Politiken»s julenummer. Særdeles gerne skulde jeg have efterkommet Deres opfordring, ifald det havde været mig muligt; men så er ikke tilfældet. Jeg har intet brugbart liggende og for tiden er alle mine tanker bundne til et nyt dramatisk arbejde. I det jeg bringer Dem min varmeste tak for Deres venskabelige sindelag, på hvilket jeg også i den allerseneste tid har modtaget beviser, som har glædet og hædret mig, tegner jeg mig Deres hjertelig forbundne Henrik Ibsen. München, den 21. December 1885. Til bestyrelsen for den frisindede studenterforening. Kristiania. For den velvilje og hæder, som foreningen har vist mig ved at indbyde mig som æresmedlem frembærer jeg herved min hjerteligste taksigelse. Med glæde modtager jeg indbydelsen i det jeg ønsker foreningen trivsel og fremgang til gavn for vort folk. Ærbødigst Henrik Ibsen. München, Maximiliansstrasse 32, den 22. December 1885. Kære Bjørnson, Du får også denne gang tilgi’ at jeg har været så forsømmelig med besvarelsen af dit brev. Et fornyet andragende til stortinget om digtergage for Kielland vil jeg ikke være med på at underskrive, og jeg tror du burde betænke dig vel før du griber ind i dette anliggende. Jeg frygter nemlig for at sagen derved kan skades eller endog ganske forpurres. Som du nok husker var jeg tilstede da sagen sidst behandledes i stortinget. Hele ministeriet holdt sig borte og som undskyldende forklaringsgrund blev anført at forslaget var privat, at det var gåt regeringen forbi, var indsendt direkte til tinget, at statsrådet således ikke havde havt anledning til at underkaste sagen nogen forberedende behandling og således heller ikke følte sig forpligtet til at optræde i debatten o. s. v. – o. s. v. Denne undskyldning blev virkelig tat for gode varer af nogen hver. Min mening er den, at ministeriet næste gang selv bør bære dette tunge kors frem. Vi bør ikke hjælpe til at lette kirkedepartementet byrden. Kan du foranledige en påtrykning fra de frisindede blades side, så vilde det være bra. Vi får da se om regeringen er gunstigt stemt for denne digtergage. Jeg har rigtignok mine tvil i så henseende. Jeg tror vor nuværende regering lægger en altfor utilbørlig stor vægt på opinionen blandt prestefordummelsens ofre rundt omkring i landet. Jeg ser nok at de bevæggrunde, som driver dig til handling, ikke rammes af hvad jeg her har sagt; men jeg kan alligevel ikke komme fra at det dog turde være gavnligst for sagen at vente og se, hvad regeringen vil gøre. Jeg synes også at fra nu af, – eller så længe vi har parlamentarisk regering – bør ikke slige direkte henvendelser til stortinget finde sted. Før kunde de være ønskelige og nødvendige; nu ikke længer. – Jeg ønsker dig til lykke med «Geografi og kærlighed», som har slåt så udmærket vel an både i Kristiania og i København. Bjørn var jeg ofte sammen med i sommer. Ved sit frejdige tillidsfulde væsen har han vundet alle for sig, både venner og modstandere. Ejnar så jeg kun et par gange. Af M. Grønvold hører jeg at Erling er på handelsgymnasiet i Fürth og at han kanske kommer hid i juleferierne; i så fald håber jeg at træffe ham. Sigurd venter vi også hid ved nytårstid; han skal gå som attaché til Washington, men får forhåbentlig nogle ugers tjenestefrihed forinden. – En glædelig jul og et godt nyt år ønskes eder alle fra min hustru og mig. Din Henrik Ibsen. München, den 24. December 1885. Kære herr justitsråd Hegel! Herved tilbagesendes fuldmagten i underskrevet stand. Det foreslåede køb af 4 & percnt; jyske kreditforen: obl. forekommer mig meget fordelagtigt og jeg beder Dem modtage min bedste tak for al Deres ulejlighed med mine anliggender. Sigurd er i disse dage udnævnt til gesandtskabsattaché i Washington og har erholdt det store norske attachéstipendium på 7200 kroner årlig i 3 år og kan gøre sig håb om at få det fornyet for det 4de år. Han vil således forhåbentlig for fremtiden godt kunne hjælpe sig selv. Vi venter ham hid på et længere besøg forinden han drager over Atlanterhavet. I Stockholm har han måttet arbejde et helt år som attaché i udenrigsministeriet uden nogen somhelst gage, og det har været en dyr tid for mig; men nu er det jo snart overstået. Og så vil jeg benytte anledningen til at frembære min hustrus og mine bedste ønsker om en glædelig jul for Dem og Deres kære familje. Modtag tillige vor tak for det forløbne år og vore ønsker om et godt nytår! Deres hjertelig hengivne og forbundne Henrik Ibsen. München, Maximiliansstrasse 32, den 13. Januar 1886. Herr Ernst Bojesen. Som svar på Deres venlige linjer af 29. f. m. skal jeg kun bede Dem være forvisset om at det er mig særdeles kært at jeg har kunnet være Dem til nogen tjeneste og at jeg levende interesserer mig for Deres storartede foretagende. Hvad honoraret angår, da savner jeg enhver forudsætning for at kunne bestemme noget i så henseende og beder om at måtte overlade den sag ganske til Dem selv. Deres særdeles forbundne Henrik Ibsen. München, Maximilianstrasse 32, den 16. Januar 1886. Herr boghandler Nils Lund. Kristiania. Siden jeg i afvigte høst havde den fornøjelse at tale med Dem har jeg ikke ladet høre fra mig. Jeg vil derfor nu benytte anledningen til at takke Dem for det behagelige skønt korte samvær samt overhovedet for al udvist tjenstvillighed i det forløbne år, hvorhos jeg af hjertet, om end noget sent, ønsker Dem et godt og glædeligt nytår i alle henseender. – Det nettobeløb, jeg for øjeblikket har indestående hos Dem, tillader jeg mig at bede mig tilsendt gennem veksel eller anvisning på et herværende bankhus. Mit sædvanlige forretningsfirma er «Bayerische Vereinsbank». Boghandlerkrigen har jeg søgt at følge med i så godt jeg har kunnet. Det rent forretningsmæssige, hvorom der strides, tør jo jeg ikke udtale nogen dom om; men den oprettede læsecirkel for ny skandinavisk literatur er absolut et forkasteligt foretagende, fra hvilket synspunkt sagen end betragtes. Jeg håber imidlertid at abonnenterne snart kommer til erkendelse af, hvor ringe den fordel er, som i virkeligheden bydes dem. Hernede har vi hidtil, på få afbrydelser nær, havt et mildt og behageligt vintervejr, og jeg for mit vedkommende befinder mig iår langt bedre end ifjor i Rom. I håb om at også hos Dem alt står vel til tegner jeg mig Deres venskabeligst forbundne Henrik Ibsen. München, den 28. Januar 1886. Kære herr justitsråd Hegel! Jeg tillader mig herved at aflægge min forbindtligste tak så vel for det tilsendte årsregnskab som for telegrammet og avismeddelelserne angående opførelsen af «Peer Gynt». Det har vært mig en stor glæde at se hvor velvilligt hele den københavnske presse har stillet sig til dette vovelige og vanskelige foretagende. Og ikke mindre har det glædet mig at erfare, hvor umådeligt forståelsen af denne digtning har klarnet sig i de år, som ligger mellem dens første fremkomst og nu. – I et brev fra direktør Andersen siger han at han «har afgjort vort mellemværende med justitsråd Hegel». Jeg er ikke viss på om dette udtryk er således at forstå, at han allerede har indbetalt det hele honorar. Men i ethvert fald vil dette nu snart ske. Ligeledes vil direktør Josephson i Stockholm i den nærmeste fremtid have at indbetale til Dem 400 kroner for opførelsen af «Kongs-emnerne». I henhold hertil er jeg så fri at bede Dem om godhedsfuldt at ville sende mig 2000 kroner, enten i tyske sedler eller i anvisning på et herværende bankhus. Sigurd er nu hos os på besøg. Herfra går han til London og en måned senere til Amerika. Ellers er der kun få nordboer i München denne vinter. Vi lever derfor stille indenfor vore fire vægge, og det bekommer mig bedst. Der er kommet mig for øre nogle foruroligende rygter om at G. Brandes skulde tænke på for længere tid at forlade Danmark. Et anonymt brev med fordrejet håndskrift har jeg modtaget fra København med opfordring om «at anvende min indflydelse på ham for at ikke en stor ånd skal gå til grunde». Nærmere oplysninger gives ikke; men sagen har gjort mig bekymret. Noget skridt fra min side kan der dog ikke være tale om da jeg ikke kender sammenhængen; og B. vilde visst heller ikke i sine privatanliggender lade sig påvirke eller tåle indblanding af nogen udenfor stående. Jeg beder at dette må blive ganske mellem os. – Med vore bedste hilsener til Dem selv og til Deres kære familje tegner jeg mig Deres hjertelig hengivne Henrik Ibsen. München, den 31. Januar 1886. Gnädigster Herzog! Freudig bewegt durchlese ich wieder und wieder das Telegramm, mit welchem Ew. Hoheit geruht haben mich zu beehren. Es sei mir gestattet Ew. Hoheit nebst hoher Frau Gemahlin meine innigste Danksagung darzubringen. Seitdem ich die schönen, mir immer unvergesslichen Tage in Liebenstein verbrachte, ist es stets mein sehnlichster Wunsch gewesen, das liebliche Land wiederzusehen, die Hauptstadt kennen zu lernen und das Hoftheater gründlich studiren zu können. Die Zwischenzeit habe ich aber grösstentheils in Italien zugebracht. Nachdem ich hier in München mein Schauspiel «Stützen der Gesellschaft» vollführt hatte, übersiedelte ich nach Rom. In Amalfi habe ich die «Nora» gedichtet, in Sorrento die «Gespenster». Nachher schrieb ich in Rom «Ein Volksfeind» und «Die Wildente», welches noch nicht ins Deutsche übertragen worden ist. Seit Oktober lebe ich wieder hier in München, gegenwärtig und voraussichtlich für mehrere Monate beschäftigt mit einem neuen grösseren Schauspiele. Dürfte ich mir aber einmal im nächsten Winter erlauben die gnädige Einladung Ew. Hoheit und hoher Frau Gemahlin nachzukommen, dann würde es mir eine grosse Freude und Ehre sein mich in Meiningen einzufinden. Ehrfurchtvoll Henrik Ibsen. München, den 4. Februar 1886. Herr direktør Th. Andersen! Allerede for længe siden skulde jeg have erkendt modtagelsen af Deres venlige brev af 16 f. m.; men jeg har netop i denne tid været mere end sædvanlig overlæsset med skriftlige forretninger, hvilken omstændighed jeg beder må tjene mig til undskyldning. Og så beder jeg Dem da modtage min hjerteligste tak for alt, hvad De af arbejde, tid og penge har anvendt for at muliggøre opførelsen af «Peer Gynt» i København. Det har været mig en stor tilfredsstillelse at dette overordentlig vanskelige foretagende er lykkets så godt. Og en stor glæde har det været for mig at lægge mærke til den velvilje og elskværdige imødekommenhed, som de københavnske teateranmeldere ved denne lejlighed har lagt for dagen. Til de anmeldere, som De måtte kende personlig, beder jeg Dem, når anledning gives, at fremføre min bedste tak med forsikring om at jeg føler mig vedkommende dybt forbunden. I det jeg sluttelig erkender modtagelsen af og takker for honoraret, hvilket De havde den godhed at indbetale endnu forinden den fastsatte tid, tegner jeg mig Deres særdeles forbundne Henrik Ibsen. München, den 14. Februar 1886. Kære ven. Hvis du og din hustru skulde bedømme os efter vor lange, vedholdende taushed, så havde I visselig al god grund til at ansé os for meget utaknemmelige. Men sagen er at min hustru gerne overlader al privat brevskrivning til mig; og jeg er af natur og vane bleven mere og mere befængt med den slemme fejl at opskyde al korrespondance, der ikke strængt taget angår det rent forretningsmæssige, til den dag imorgen; og den dag lader, som bekendt, længe vente på sig. Men idag vil jeg dog lægge alt andet til side og sende dig nogle linjer, i det jeg håber at vort venskab ikke har taget nogen varig skade af min forsømmelse. Først og fremst må jeg da aflægge vor hjerteligste tak for bøgerne, som det var os en stor glæde at modtage og gøre os bekendt med. De fine, anskuelige rejseskildringer hensatte os så levende til de sollyse lande nede ved Middelhavet og vakte vor længsel efter at få se dem igen og om muligt da at komme helt over til Afrika. Og så dine digte! Det er i sandhed fra først til sidst et værk, fuldt værdigt Skandinaviens største nulevende lyriker. Men det er ikke blot for bøgerne vi har at takke eder. Også for samværet i Molde sender vi eder vor hjerteligste taksigelse. Dette samvær, gensynet af dig og bekendtskabet med din herlige storsindede hustru, har for os været en velgørende berigelse. Det er uden sammenligning den ædleste erindring, vi har taget med os fra vort ophold i Norge. Om eders Finlands-rejse, navnlig om besøget hos Topelius, har vi læst i tidningerne. Om festlighederne i Stockholm har Sigurd sendt os meddelelser. – For prof. Dietrichsons og mit gensidige forhold blev samlivet i Molde skæbnesvangert. Under den daglige omgang kom der mere og mere til syne en sindets og tankens smålighed, en karakterens afkræftelse, en elendig hensyntagen til andre menneskers domme og meninger, som ikke kunde andet end virke modbydeligt på mig. Derfor var det at jeg senere trådte op imod ham og gjorde den, som jeg tror, gode gerning at få ham fjernet fra hans stilling som studentersamfundets leder. – Men han er på en viss måde at undskylde. Han står under en daglig påvirkning af sneverhed og småsindethed, som en så slap natur som hans ikke kan holde stand imod. – – Og nu sidder I altså atter i Dresden. Jeg håber du gør alvor af din plan at skrive et dramatisk arbejde, og jeg synes ikke jeg kan tænke mig andet end at det må lykkes. Jeg på min side er også fuldt optaget af et nyt skuespil, som jeg længe har havt i tankerne og som jeg gjorde nøjagtigere studier til under rejsen i Norge isommer. For øvrigt har vi i denne tid vor søn hos os. I næste måned begiver han sig til sin post som attaché ved legationen i Washington, og så er vi atter ganske alene. Indlagt sender jeg et fotografi, som jeg beder dig i venlighed modtage. Og ligeledes sender jeg eder vore hjerteligste hilsninger og vor gentagne tak for alt godt. Din hengivne Henrik Ibsen. München, den 17. Februar 1886. Kære herr Lund! Tillad mig herved at aflægge Dem min forbindtligste tak for det tilsendte årsopgør samt for den medfulgte veksel. Idag har jeg på min søns vegne at rette den forespørgsel til Dem om De godhedsfuldt skulde ville påtage Dem at hæve og tilsende ham det ham bevilgede attaché-stipendium. Stipendiet lyder på 7500 kroner årlig og udbetales i Zahlkassen forskudsvis, den første dag i hvert kvartal, med 1875 kroner. For første kvartal har min søn under sit ophold i Kristiania selv hævet beløbet. Næste udbetalingsdag er altså 1. April. Beløbet bedes hver gang sendt i veksel på Amerika, helst, om muligt, på et firma i selve Washington. Jeg antager at sådanne veksler kan erholdes i Kreditkassen. Vekselen bedes sendt i rekommanderet brev med adresse: Dr: Sigurd Ibsen. Legation for Sweden and Norway. Washington D. C. U. S. America. Deres godtgørelse for udgifter, tidsspilde og ulejlighed bedes påført mit regnskab, således at min søn erholder stipendiebeløbet fuldt udbetalt. Jeg kan ikke tro andet end at indlagte fuldmagt må være tilstrækkelig for at få pengene udbetalte. Min søns håndskrift er kendt i Zahlkassen fra hans kvittering for 1. kvartal; og at fuldmagten præsenteres gennem Dem må jo afgive al ønskelig garanti selv om muligens foreskrevne former ikke skulde være iagttagne. Stipendiet er bevilget min søn foreløbig for to år, og der er rimelighed for at han derefter får det fornyet. Skulde De nu end ikke i så lang tid ville eller kunne påtage Dem dette forøgede bryderi, så vover jeg dog at bede Dem om at vise mig denne store tjeneste indtil der kan træffes et andet arrangement. Det vilde være mig en stor beroligelse at vide disse anliggender lagte i Deres punktlige og pålidelige hænder. I håb om at De befinder Dem vel og idet jeg frembærer de bedste hilsener også fra min hustru og min søn tegner jeg mig Deres venskabeligst forbundne Henrik Ibsen. München, den 18. Februar 1886. Herr Ernst Brausewetter. Leipzig. I anledning af Deres venlige henvendelse til mig skal jeg tillade mig at bemærke følgende. Deres ærede skrivelse af 25. Juli forrige år kom mig først hersteds i hænde i afvigte December måned. Jeg følte mig Dem naturligvis særdeles forbunden for den venlige opmærksomhed, hvormed De omfatter min literære virksomhed. Når jeg ikke før har svaret Dem, så er hovedgrunden den, at jeg håbede De ved nærmere overvejelse vilde komme til den erkendelse at Deres biografiske og literær-kritiske arbejde ikke kunde tænkes udført forinden De havde tilegnet Dem et grundigt kendskab ikke blot til det norsk-danske sprog men til hele den skandinaviske literatur overhovedet. Uden et sådant grundlag vil den opgave, De har foresat Dem, ikke kunne løses på en tilfredsstillende måde. Nu har De havt den godhed at sende mig en oversættelse af «Vildanden» og jeg må altså antage at De i mellemtiden har drevet nordiske sprogstudier. Men disse studier har ikke på langt nær været indgående nok. Hele oversættelsen vrimler af misforståelser, og originalens sprogtone finder jeg ikke gengivet. I originalen har enhver person en ejendommelig individuel måde at udtrykke sig på; i oversættelsen taler alle personerne i en jævn flad almindelighed. Jeg beder Dem derfor indstændigt at lade dette forsøg henligge indtil videre. At udgive oversættelsen i dens nuværende skikkelse vilde påføre mig stor skade og nøde mig til at fremkomme med en offentlig protest. Jeg håber at De ikke tager mig mine uforbeholdne udtalelser ilde op. Ved at handle overensstemmende med min anmodning vil De varetage ikke blot min men også Deres egen sande og virkelige interesse. Herr Th. Ackermann har oversendt mig Deres brev til ham. Hverken han eller jeg er i besiddelse af de begærte anmeldelser. Deres manuskript skal jeg en af de første dage tilbagesende. Min tid er meget optaget af uopsættelige forretninger. I det jeg gentagende takker Dem for Deres velvillige sindelag beder jeg Dem i venlighed modtage indlagte fotografi og tegner mig Deres særdeles forbundne Henrik Ibsen. München, den 20. Februar 1886. Til Chefen for det kgl: teater og kapel, herr kammerherre Fallesen. Herr kammerherre! Gennem et brev fra justitsråd Hegel modtog jeg igår meddelelse om Deres højvelbårenheds forespørgsel angående hvorvid der i den nærmeste fremtid kan ventes noget nyt dramatisk arbejde fra mig. Jeg skal i den anledning ikke undlade at oplyse om at det nye skuespil, hvormed jeg for tiden beskæftiger mig, ikke vil kunne ventes indleveret forinden udover efteråret. Men jeg tillader mig at bringe i erindring at der fra min hånd foreligger to ældre stykker, som endnu ikke har været opførte på det kgl. teater. Det ene af disse er «Kærlighedens komedie», i tre akter, på rimede vers; fylder en hel aften. Dette stykke har vist sig særdeles virksomt overalt, hvor det er blevet spillet. I København måtte det kunne få en fortrinlig udførelse da alle rollerne ligger godt tilrette for det kgl. teaters nuværende personale. Nogle strygninger hist og her i replikkerne kunde måske lige over for et dansk publikum være ønskelige og vilde med lethed kunne foretages. Hvis dette stykke resolut antages og snarest muligt sættes i scene, da føler jeg mig forvisset om at udfaldet vil blive en sejr både for teatret og for mig. Det andet af mine stykker, som endnu ikke har været opført på det kgl: teater er «Gengangere». Det indleveredes da det var nyt, men blev dengang ikke antaget. Nu har imidlertid den offentlige mening klarnet sig lige over for denne alvorsfulde digtning og jeg tror det i alle oplystes og fordomsfries øjne vilde blive betragtet som en fortjenstfuld gerning om Deres højvelbårenhed nu kunde beslutte Dem til at bringe dette stykke frem på det kgl: danske teater. Skulde herr kammerherren finde noget af disse forslag antageligt turde jeg måske i sin tid derom blive underrettet. Med udmærket højagtelse Deres højvelbårenheds ærbødigst forbundne Henrik Ibsen. München, den 25. Februar 1886. Kære herr justitsråd Hegel! Den i Deres venlige brev af 17. dennes omskrevne forespørgsel fra kammerherre Fallesen besvarede jeg straks i direkte skrivelse til ham. Noget nyt dramatisk arbejde har jeg ikke for tiden at byde det kgl: teater. Det vil først komme til efteråret. Jeg benytter derhos anledningen idag til at svare på, hvad De under 12. dennes havde den godhed at tilskrive mig. Den af Dem tilsendte fortegnelse over mine hos Dem opbevarede værdipapirer stemmer fuldkommen med mine optegnelser. Deres modtagelsesbeviser for de i forrige år indløste obligationer tilbagesendes herved indlagt i det jeg beder Dem undskylde at sådant ikke allerede tidligere er sket. Hvad angår Henrik Jægers plan at skrive min biografi, så talte han løselig til mig derom under sit besøg i München. Jeg yttrede hverken bifald eller misnøje såsom jeg jo ikke vidste, hvad han vilde skrive. De fotografier, der existerer af mig fra tidligere dage, har jeg kun en dunkel erindring om; hvor vidt de den gang lignede tør jeg således ikke afgøre og altså heller ikke hvor vidt det nu kan være af særlig interesse at få dem tilgængeliggjorte for almenheden. Fra den tid, da «Catilina» blev skrevet, findes der intet portræt af mig. Det ældste fotografi er taget af literaten Edvard Larsen, enten i 1861 eller 62. Et andet af en dansk fotograf Petersen er omtrent samtidigt. Fotografierne af Jäger i Stockholm (1869) og af Budtz-Møller i København (1870) er meget uheldige i udtrykket. Endvidere er der taget fotografier af Alessandri i Rom, Eich i Dresden, Leeb og Hanfstängl i München og nu senest af Hohlenberg i København. De to sidstnævnte tror jeg er meget gode. I denne forbindelse vil jeg nævne de existerende portrætbyster, hvoraf vedkommende kunstnere formentlig ejer fotografier. De ældste byster er fra 1867, den ene af Vilhelm Bissen den anden af Walter Runeberg. Den danske billedhugger Johannes Hoffmanns byste, modelleret 1885 i Rom, ansees for et udmærket arbejde og af denne har jeg set fortræffelige fotografier. Endelig modellerte den norske billedhugger Fjelde i afvigte sommer en god byste af mig. Af portrætter i olje findes et af Ejlif Petersen fra omtrent 1876, der tilhører det norske studentersamfund, og et samtidigt stort knæstykke af professor Julius Kronberg i Stockholm, hvilket sidste er i min besiddelse. Jeg tror ikke at udtryk og karakter er ganske heldigt gengivet i noget af dem. Mine håndtegninger har neppe noget som helst kunstværd. Skulde de reproduceres, så måtte det vel nærmest være som kuriositeter. Men hovedsagen står tilbage. Sine biografiske oplysninger kan herr H. Jæger kun have hentet på anden, tredje eller fjerde hånd. Jeg må højlig betvile at de er fuldt korrekte. Fuldt pålidelige meddelelser kan han kun erholde fra mig selv, og til mig har han hidtil ikke henvendt sig. At sende mig et fuldt færdigt manuskript til berigtigelse vilde være en mislig sag. Meget bedre at han ventede til vi havde talt personlig sammen. Sagen har jo ingen hast. Om to år fylder jeg de 60, og det kunde jo afgive anledning til fremkomsten af en sådan bog, hvis udgivelse netop hos Dem og hos ingen anden jeg vilde sætte overordentlig stor pris på. – Jeg håber at Deres svigerdatter og den lille befinder sig vel, og idet jeg fremsender vore bedste hilsener til Dem alle tegner jeg mig Deres hjertelig hengivne Henrik Ibsen. München, den 6. marts 1886. Kære herr justitsråd Hegel! Det var mig en stor og glædelig overraskelse idag af Deres venlige meddelelse at erfare at et nyt oplag af «Peer Gynt» allerede nu kan sættes i værk. For de opgivne betingelser bringer jeg Dem min bedste tak. Derhos er jeg så fri at bede Dem godhedsfuldt at ville sende mig 1600 kroner enten i tyske sedler eller i veksel. Derhos tillader jeg mig at spørge om hvor vidt direktør Josephson til Dem har indbetalt honoraret for «Kongs-emnerne». Er dette ikke tilfældet, så tilskriver jeg ham om sagen og beder ham sende pengene direkte hid. Det er mig kært at De deler min mening om ønskeligheden af at Henrik Jægers bog ikke udgives forinden han fra mig har erholdt de fornødne supplerende oplysninger og de muligens nødvendige berigtigelser. – Det var med oprigtig deltagelse vi modtog budskabet om det lille barns bortgang, og vi beder Dem særlig forsikkre Deres søn og Deres svigerdatter om vor medfølelse. Deres hjertelig hengivne Henrik Ibsen. München, den 13. Marts 1886. Maximiliansstrasse, 32. II. Kære herr Josephson. Gennem tidninger og skrivtlige meddelelser, som man havde den opmærksomhed at sende mig fra Stokholm, erfarede jeg at «Kongsemnerne» var bleven opført på Nya teatern. Som De formentlig vil erindre blev det i sin tid aftalt imellem os at forfatterhonoraret, 400 kroner, umiddelbart efter første gangs opførelse af stykket skulde indbetales til min forlægger, justitsråd Hegel i København. Stolende på denne aftale anmodede jeg herr Hegel om at hidsende beløbet. Af hans svar erfarede jeg imidlertid igår at ingen indbetaling fra Nya teatern til ham havde fundet sted. Da jeg har gjort sikker regning på disse penge og nu netop behøver dem, så er jeg herved så fri at anmode Dem om at ville sende mig beløbet direkte hid til München enten gennem postanvisning eller gennem veksel på et herværende bankhus. Deres særdeles forbundne Henrik Ibsen. München, den 22. Marts 1886. Kære frøken Klingenfeld! har glædet mig overordentlig. Det er en selvfølge at jeg betragter alle rettigheder, vedkommende Deres oversættelse af «Gildet på Solhaug» som udelukkende tilhørende Dem. Jeg står i så henseende udenfor sagen. Deres stilling til samme er som en original forfatters. Der er i sin tid komponeret musik til stykket af mange forskellige personer, mest af kapelmestre; men intet af alt dette har noget synderlig værd. Særdeles heldigt er det derfor at herr Lange-Müller nærer interesse for sagen; forhåbentlig træder De i nærmere forhandling med ham desangående. Med de bedste og forbindtligste hilsener tegner jeg mig Deres venskabeligst forbundne Henrik Ibsen. Expressing many thanks to you for your kindness in accepting «Love’s Comedy» for performance at the Royal Theatre, I beg to say that I quite agree to the substitution of Danish words for any Norwegian ones in the text. I think that this linguistic revision should be undertaken by a Danish literary man, rather than by me I accept in advance any such alteration. The same applies to abbreviations. I especially ask you to cut out anything that does not apply to actual circumstances, or any allusions, which the public will not understand. Even if a rhyme or so should be lost, in my experience that will not affect the performance to any great extent. München, den 26. Marts 1886. Herr teaterdirektør Abrahams! De vil tillade mig venskabeligst at tilskrive Dem nogle linjer, da jeg meget nødig vilde at der skulde herske nogen misforståelse eller misstemning imellem os. Da jeg under mit ophold i København i afvigte efterår havde den fornøjelse at forhandle med Dem angående «Kærlighedens komedie», var det en gensidig forudsætning at stykkets opførelse på Folketeatret skulde finde sted i indeværende sæson. Efter min afrejse fra København har jeg imidlertid intet videre hørt om sagen, og da nu sæsonen stærkt begyndte at nærme sig sin ende, så antog jeg at planen af en eller anden grund fra Deres side var opgivet. I skrivelse af 16. Marts meddelte kammerherre Fallesen mig at han ønskede at bringe stykket til opførelse på det kgl: teater snarest muligt. Under de forhånden værende omstændigheder fandt jeg ingen betænkelighed ved at indvilge heri, så meget mindre som chefen for det kgl: teater jo har det i sin magt at kunne forbyde stykkets opførelse på Folketeatret. Denne korte forklaring har jeg ikke villet tilbageholde, og med det ønske, som jeg efter at have gjort Deres personlige bekendtskab oprigtigt har næret, at der altid må bestå et godt forhold imellem os, tegner jeg mig Deres særdeles forbundne Henrik Ibsen. Lieber Freund! Leider ist es mir unmöglich persönlich meine Gratulation zum Geburtstage zu überbringen. Muss also schriftlich diese angenehme Pflicht erfüllen. Tausend Grüsse! Ihr treuergebener Henrik Ibsen. München, den 7. April 1886. München, den 10. april 1886. Maximiliansstrasse 32. II. etage. Herr teaterdirektør L. Josephson. Stockholm. I flere uger har jeg nu forgæves ventet på den i mit forrige brev forlangte hidsendelse af forfatterhonoraret for «Kongs-emnerne», enten gennem veksel eller ved postanvisninger. Jeg har i denne lange tid end ikke hørt et ord fra Nya teaterns direktion, der kunde forklare mig grunden til at den så utilbørligt opsætter med at fuldgøre sine forpligtelser imod mig. Ved ethvert andet teater, som jeg står i forbindelse med, er jeg vant til at få mine honorarer punktligt udbetalte efter overenskomsten. Det samme var også tilfældet for Nya teaterns vedkommende i den Stjernströmske tid, og det uagtet at teatret den gang måtte betale langt højere honorarer, end hvad jeg senere har ladet mig nøje med. Over hovedet må jeg bemærke at intet andet teater får mine stykker forholdsvis så billigt som Nya teatern under den nuværende direktion. Jeg må derfor fastholde mit forlangende om uopholdelig tilsendelse af de mig tilkommende 400 kroner. Denne indbetaling har jeg gjort sikker regning på og har indrettet mig derefter. Udeblivelsen sætter mig i forlegenhed. Forbindtligst Henrik Ibsen. München, den 19. April 1886. Til «Politiken»s expedition. Foruden mit eget exemplar ønsker jeg at abonnere på endnu et expl: af Deres ærede blad, helst, om muligt, fra afvigte 1. April. Dette exemplar bedes expederet under adresse: Attaché Sigurd Ibsen. Legation for Sweden and Norway. – Washington. D. C. – U. S. America. Betalingen erlægges ved den Gyldendalske forlagsboghandel. Ærbødigst Henrik Ibsen. München, den 28. Juni 1886. Herr boghandler Lund! I det jeg herved forbindtligst takker for Deres venlige brev af 2. April med deri indlagte veksel tillader jeg mig at anmode Dem om godhedsfuldt at ville sende mig, hvad jeg måtte have disponibelt indestående hos Dem. Regningen over de aviser, som jeg i min søns navn har abonneret på, antager jeg er blevet Dem præsenteret. Udbetalingen af min søns gage gennem indredepartementet går i orden. Jeg takker Dem på hans og egne vegne for Deres beredvillighed til at besørge dette anliggende hvis det havde været nødvendigt. For tiden er jeg helt optaget af et nyt skuespil, som vil blive færdigt udover høsten. Vi rejser derfor neppe på landet denne sommer. Vejret indbyder heller ikke dertil. Maj var smuk og varm; men hele Juni har været så kold at man lige til nu har måttet benytte overtøj. Hvorledes vejret er hjemme ved jeg ikke da jeg næsten ikke får tid til at læse aviserne. Jeg vil imidlertid ønske Dem en behagelig sommer og tegner mig Deres venskabeligst forbundne Henrik Ibsen. München, Maximilianstrasse 32. II. Etage. Kære Ravnkilde! Af frøken Riis erfarede vi at du på gennemrejsen til Danmark agtede at opholde dig nogen tid i Gossensass, og i et brev fra B. Grønvold, hvilket jeg modtog igår, fortæller han mig at du nu befinder dig dersteds og at du på mandag fortsætter rejsen nordover. Både min hustru og jeg håber at du vil tilbringe nogle dage her i München, hvor vi da kunde være sammen ved middagerne og om aftenerne. For mig, som nu arbejder på et nyt skuespil, vilde samværet med dig være en fortræffelig adspredelse. Så snart du er ankommen, håber og glæder vi os til at få se dig. Du er hjertelig velkommen til enhver tid på dagen. For mit nye arbejdes skyld vil vi neppe kunne rejse på landet i år. Men luften her i byen er frisk og behagelig. Jeg beder dig bringe familjen Gröbner vore bedste hilsener. Ligeledes Grubhofer og forøvrigt alle gamle bekendte, som du muligens måtte træffe. Og så glæder vi os til den stund, da vi ser dig træde ind af vor dør. Lev vel så længe! Din hengivne Henrik Ibsen. München, den 13. Juli 1886. Kære herr justitsråd Hegel! I lang tid har jeg nu ikke ladet høre fra mig. Jeg vil derfor idag benytte et øjebliks fritid til at meddele Dem at konceptet til mit nye 4 akters skuespil er færdigt. Derhos fuldførte jeg igår den første omskrivning af de to første akter. Idag hviler jeg og imorgen fortsætter jeg omskrivningen af stykkets anden halvdel, der vil være tilendebragt i slutningen af denne måned. Så påbegynder jeg straks den endelige renskrift, hvortil jeg antagelig behøver hele August måned, da jo hvert ord skal vejes og replikbygningen formes så fuldendt, som muligt. Det færdige manuskript vil derefter uopholdelig blive Dem tilsendt. Stykket kommer til at udgøre omtrent 13 trykte ark. Kammerherre Fallesen har antaget «Kærlighedens komedie» til opførelse i begyndelsen af sæsonen. Jeg vil håbe at han ikke frafalder denne beslutning om han end får høre at der kan ventes et nyt skuespil af mig senere ud på efteråret eller i begyndelsen af vinteren. Vi rejser ikke på landet denne sommer. Dels vilde det forsinke mit arbejde og dels er vejret ikke meget indbydende. Vi har det desuden i alle måder behageligst og bekvemmest her, hvor vi nu bor. Turde jeg måske ved lejlighed bede mig underrettet om hvorvidt teaterdirektør V. Rydberg i Göteborg til Dem har indbetalt et lidet beløb for et par opførelser af «Fru Inger»? Har han undladt det, så agter jeg at kræve ham. Svenskerne er vanskelige at få penge af. Josephson har endnu ikke betalt for «Kongsemnerne». Med vore bedste hilsener til Dem og Deres kære familje tegner jeg mig Deres hjertelig hengivne Henrik Ibsen. Herr P. Hanevold. Molde. Hjertelig hilsen og tak for det behagelige ophold ifjor sommer i Deres fortræffelige hotel. München, 15. Juli 1886. Henrik Ibsen. München, den 25. Juli 1886. Kære herr justitsråd Hegel! Med forbindtligst tak for Deres venlige brev af 18. dennes tillader jeg mig at anmode om at der af det hos Dem indestående beløb må blive anvendt det fornødne til indkøb af 2000 kroner i 4 & half; & percnt; obligationer, samt at 1000 kroner, enten i veksel eller i tyske sedler må blive mig hidsendt når tid og lejlighed gives. Det haster ikke. Igår fuldførte jeg omskrivningen af tredje akt, og imorgen tar jeg fat på den fjerde, som jeg håber at få færdig den 1. August da slutningen altid plejer gå lettest og hurtigst for mig. Jeg har ikke givet kammerherre Fallesen noget bestemt løfte som i Deres brev omtalt. Da jeg i forrige år talte med ham, anmodede han mig om at indlevere stykket snarest muligt og forinden det kom i handelen. Men det er naturligvis en selvfølge at stykket må udgives på den tid, som De ansér for den fordelagtigste. Med opførelsestiden får det da gå som det bedst kan. For øvrigt håber jeg at denne sag let vil kunne arrangeres til alle parters tilfredshed. Til direktør Abrahams skrev jeg allerede for flere måneder siden i anledning af «Kærlighedens komedie». Jeg har intet hørt fra ham og har grund til at antage at han allerede forinden havde opgivet tanken om at bringe dette stykke frem på sit teater. Med de bedste hilsener til Dem alle tegner jeg mig Deres hjertelig hengivne Henrik Ibsen. München, Maximilianstrasse 32, den 31. Juli 1886. Lieber Herr Gröbner! Als Antwort Ihres sehr werthen Schreibens vom 19. d. M. erlaube ich mir ergebenst mitzutheilen, dass ich es als eine sehr grosse Ehre betrachten werde, meinen Namen an dem in Ihrem Briefe erwähnten Waldplatz geknüpft zu wissen. Für diesen neuen Beweis Ihrer freundlicher Gesinnung bitte ich Sie meinen herzlichsten Dank zu empfangen und an die übrigen verehrten Betheiligten aussprechen zu wollen. Mit den besten Wünschen für das Gedeihen und für die stetige Entwickelung der Gemeinde Gossensass zeichne ich mich hocherfreut Ihr ganz ergebener Henrik Ibsen. München, den 7. Aug. 1886. Herr direktør Andersen, Tillad mig herved at frembære min bedste tak for den venlige opmærksomhed, De har vist mig ved at sende mig fotografierne af «Peer Gynt». Billederne forekommer mig at være særdeles karakteristiske. Det har glædet og interesseret mig meget at se min egen forestilling om personerne så rigtig forstået og så korrekt gengivet. Jeg vidste ikke at en sådan samling af fotografier existerede, ellers havde jeg selv anskaffet mig den. At få «Brand» opført i København under Deres ledelse vilde være mig overordentlig kært. Naturligvis måtte dialogen betydelig forkortes; og sådant kan med lethed ske. De tekniske vanskeligheder ved iscenesætningen af «Brand» tror jeg ikke er så store som ved «Peer Gynt». Men hovedsagen er at finde en skuespiller, der i sig forener alle betingelser for at kunne gengive titelrollen. Dette siges at være tilfældet med den svenske skuespiller Hillberg, der i forrige år skabte sig sit egentlige ry ved udførelsen af denne rolle på «Nya teatern» i Stockholm. Måské har De blandt Deres personale en for rollen særlig egnet kunstner. De øvrige partier i stykket frembyder jo ingen ualmindelige vanskeligheder. Skulde De for alvor beslutte Dem til dette foretagende, så imødesér jeg i sin tid nærmere meddelelse fra Dem. Hvad honorarbetingelserne angår, så kunde vi vel enes om noget lignende som ved «Peer Gynt». Noget nyt stykke ser jeg mig ikke for tiden i stand til at stille i udsigt for «Dagmarteatret». Jeg arbejder visstnok på et sådant; men det er en gammel aftale med kammerherre Fallesen at det skal indleveres til det kgl: teater. Med gentagen tak for Deres venlighed tegner jeg mig Deres særdeles forbundne Henrik Ibsen. München, den 28. August 1886. Kære herr justitsråd Hegel! Det var mig en højst glædelig overraskelse gennem Deres sidste venlige brev at erfare at et nyt oplag af mine «Digte» nu kan sættes i værk. På omstående side meddeler jeg et vers, som bedes optaget i det nye oplag. Verset bør stå som det sidste i bogen. Derhos beder jeg at man vil erindre at tilføje det på indholdsfortegnelsen. Jeg takker Dem særdeles meget for de tilsendte blade. Det har glædet mig overordentlig at læse, hvor velvilligt og elskværdigt «Peer Gynt» og dets opførelse er bleven omtalt i den københavnske presse. Konceptet til mit nye stykke fuldførte jeg den 4. dennes, og den første halvdel af renskriften foreligger nu færdig. Inden 3–4 uger vil således manuskriptet forhåbentlig kunne være i Deres hænder. Jeg gør regning på at dette stykke vil finde en god modtagelse. Vejret her er ualmindelig ustadigt i denne sommer; men vi befinder os overmåde vel derved. Med vore bedste hilsener til Dem og Deres kære familje tegner jeg mig Deres hjertelig hengivne Henrik Ibsen. München, den 13. September 1886. Kære herr boghandler Lund! Tillad mig herved, – om end noget sent, – at frembære min hustrus og min forbindtligste tak for den venlige opmærksomhed, De har vist os ved at melde os Deres forlovelse. Derhos beder vi Dem selv modtage og til Deres forlovede overbringe vore hjerteligste lykønskninger i anledning af den glædelige begivenhed. Deres forlovedes familjenavn er mig vel bekendt, og min hustru, som beskæftiger sig meget med stamtavler og slægtsregistre, har god rede på familjen Wibyes forbindelser, – dels gennem slægtskab, dels gennem giftermål, – med forskellige familjer, som vi er beslægtede med eller som vi står i venskabsforhold til. Det personlige bekendtskab glæder vi os til at få gøre når vi næste gang kommer til Kristiania. – Min hustru har foretaget nogle små udflugter; men jeg selv har ikke været udenfor München i hele denne sommer. Her har i den sidste tid været kvælende hedt; men det har ikke hindret mig fra at arbejde. Mit nye skuespil, – i fire akter, – er nu færdigt og går i trykkeriet i slutningen af denne måned. For den forrige pengeremisse takker jeg forbindtligst og beder om en lignende når kvartalet er ude. Men forinden dette sker, har jeg, eller rettere sagt min hustru, en bøn til Dem, som vi håber De ikke vil tage os ilde op. Vi beder Dem nemlig om at en af Deres folk må få besked om, hos et renomeret firma at bestille hidsendt under min adresse to mysoste og to holdbare gammeloste, begge slags af middels størrelse og af fineste kvalitet. Sagernes kostende bedes betalt af Dem. Vi kender ingen forretningsmand i denne branche. Ellers havde jeg henvendt mig direkte til vedkommende og ikke besværet Dem med dette anliggende. Men, som sagt, jeg bygger på Deres så ofte udviste tjenstvillighed og tegner mig Deres venskabeligst forbundne Henrik Ibsen. Hegel Kbhn Ja! Mit Vergnügen. Besten Dank! Ibsen München, den 28. September 1886. Kære herr justitsråd Hegel! Herved har jeg den fornøjelse at meddele Dem at jeg igår fuldførte manuskriptet til mit nye skuespil. Idag læser jeg det endnu en gang igennem, og forhåbentlig kan det afsendes allerede imorgen, eller i alle fald i overmorgen. Jeg tror, den trykte bog vil blive noget større, end af mig på forhånd beregnet. Dog ikke betydeligt. Da jeg ikke besidder nogen kopi af de mange rettelser, som er foretagne under renskriften, så vilde jeg være Dem meget taknemmelig, om De med et par ord på et brevkort vilde underrette mig, så snart manuskriptet er i Deres hænder. Mere næste gang. Mange hilsener til Dem og Deres kære. Deres hjertelig hengivne Henrik Ibsen. München, den 2. Oktober 1886. Kære herr justitsråd Hegel! I onsdags afsendte jeg manuskriptet til mit nye stykke og håber at samme rigtig fremkommer. Dette stykke er at betragte som en frugt af studier og iagttagelser, hvilke jeg forrige sommer under mit ophold i Norge havde anledning til at gøre. Stykket vil, så vidt jeg indsér, ikke kunne give anledning til angreb fra nogen side. Derimod håber jeg, det vil fremkalde en livlig diskussion. Navnlig venter jeg en sådan i Sverig. Heldigst vilde det formentlig være om manuskriptet ret snart kunde afgives til trykkeriet, således at bogen kunde foreligge færdig til udgivelse omkring den af Dem i et tidligere brev antydede tid, nemlig midt i November. Forinden stykket kommer i handelen vil jeg nødig sende exemplarer til teatrene. Jeg har nemlig gentagende gange gjort den erfaring at hverken direktører eller andre funktionærer, trods afgivne taushedsløfter, tager i betænkning at lade bogen cirkulere blandt venner og bekendte. Derhos kan jeg ikke frigøre mig fra den tro at publikums forhåbning om ganske snart at få sé stykket opført, må virke hæmmende på bogsalget. At gøre en undtagelse for det kgl: teaters vedkommende synes jeg ikke, jeg finder mig foranlediget til. Indstuderingen af «Kærlighedens komedie» er jo nemlig, så vidt jeg véd, endnu ikke begyndt. Og samtidigt at sætte i scene og opføre to nye stykker af en og samme forfatter vilde der vel ikke være synderlig god mening i, så meget mere i dette tilfælde, da de samme kunstnere, herrer som damer, vilde få hovedrollerne i begge stykker. Skulde De imidlertid angående dette punkt nære andre anskuelser, beder jeg mig derom underrettet. Jeg vil gerne føje mig efter Deres gode skøn og nærmere kendskab til forholdene. Jeg håber at trykningsarbejdet kommer til at foregå under den vanlige udmærkede korrektur, som jeg hidtil altid har kunnet glæde mig ved. Deres telegram modtog jeg nu netop, og idet jeg takker for samme og sender Dem og Deres børn vore bedste hilsener tegner jeg mig Deres hjertelig hengivne Henrik Ibsen. München, den 16. Oktober 1886. Kære herr Larsen! Jeg er Dem overordentlig taknemmelig for Deres venlige brev, hvori jeg ser et nyt vidnesbyrd om den samvittighedsfuldhed, hvormed korrekturen på mine arbejder besørges af Dem. Ordet spøge er en skrivfejl. Der skal stå spørge. Min hustru gjorde mig allerede her nede opmærksom på stedet, som jeg foresatte mig at rette. Men fejlen er altså dog alligevel bleven stående. Deres skrivemåde af ordet såmænd er utvilsomt den rigtigste. Den bør derfor benyttes. I anmærkningen foran madam Helseths indtrædelsesreplik, hvormed fjerde akt begynder, bedes ordene: og ser forbeholden ud – rettede til: og synes forbeholden. Med de bedste taksigelser for al Deres omhu tegner jeg mig Deres hjertelig forbundne Henrik Ibsen. München, den 30. Oktober 1886. Kære herr justitsråd Hegel! Jeg takker Dem meget for Deres venlige brev af 7. dennes, hvilket jeg hidtil har forsømt at besvare. Mit nye stykke er altså nu under trykken og jeg regner på at det vil kunne udkomme omtrent i midten af næste måned. De fornødne følgeskrivelser til teatrene skal i betimelig tid blive Dem tilsendt. Den tyske oversættelse af stykket vil blive besørget af dr: Wilhelm Lange i Berlin og kommer til at indtages i Reclams «Universalbibliothek». For på den ene side at hindre oversættelsen fra at gøre originaludgaven afbræk og på den anden side vanskeliggøre konkurrerende oversættelser, henstiller jeg til Dem godhedsfuldt at ville lade sende til dr: Lange de trykte ark til omtrent en akt af gangen, således at når 2. akt er færdigtrykt hos Dem, så erholder han arkene til 1. akt, o. s. v. Stykkets titel kender han ikke, og titelbladet bedes sendt ham allersidst. Foretrækker De en anden fremgangsmåde, så beder jeg Dem at benytte den. Dr: Wilhelm Langes adresse er: Neuenburger-Strasse, 2. A. – Berlin. S. W. – Skønt det måske er overflødigt, beder jeg herr Larsen meddelt at det ikke er nogen skrivfejl når der et par steder i madam Helseths replikker står: små barn. Barn istedetfor børn er almindeligt i det lavere norske talesprog. Dette kender sikkert herr Larsen til. Men det er sætteren, jeg er lidt bange for. Jeg synes ikke det er rigtig hensynsfuldt af kammerherre Fallesen, hvis han tilsidesætter det kgl: teaters reglement ved at stille «Kærlighedens komedie» tilbage for det langt senere indleverede og antagne nye stykke af A. Kielland. Og efter bladenes meddelelser må jeg antage at så vil ske. Ligeledes ser jeg af det kgl: teaters 10-års-beretning at den 25. opførelse af «Samfundets støtter» forlængst har fundet sted. Men de 400 kroner, som derefter skulde tilfalde mig, lader fremdeles vente på sig. – For øvrigt ønsker jeg naturligvis ikke at slige småting skal bringe nogen misstemning ind i det gode forhold mellem det kgl: teater og mig. Jeg beder derfor at disse udgydelser ikke må komme videre. For ganske nylig havde jeg den glæde at modtage nogle venlige ord fra professor Molbech, hvis datter besøgte os på gennemrejsen til Rom. Det er mit forsæt ret snart at skrive ham til. Skulde De i mellemtiden se ham, beder jeg Dem hilse og takke ham for hans kort. Ligeledes sender jeg Dem og Deres børn vore bedste hilsener idet jeg tegner mig Deres hjertelig hengivne Henrik Ibsen. München, den 4. November 1886. Kære herr justitsråd Hegel! Jeg takker Dem særdeles meget for Deres meddelelse angående den yttring, som kammerherre Fallesen har ladet falde under samtalen med Deres herr søn. Yttringen foranlediger imidlertid ingen forandrede dispositioner fra min side. Da jeg ifjor stillede teaterchefen i udsigt som en mulighed at mit nye stykke skulde blive ham tilsendt forinden det kom i handelen, så skete det under den forudsætning at stykket vilde blive færdigt tidligt på sommeren, altså på en tid, da mine nye bøger ikke udgives. Men denne forudsætning indtraf jo ikke. Og hvor kan herr Fallesen blot et øjeblik tænke sig at jeg af hensyn til ham eller hans ønsker skulde være villig til at stille mit nye skuespil udenfor det forestående literære julemarked? Jeg beder Dem om godhedsfuldt at ville tilstille ham et exemplar så snart et sådant måtte blive færdigt og derhos underrette ham om udgivelsestiden, således, som denne imellem os er aftalt. Frafalder han så sin underlige beslutning, skal jeg officielt indlevere stykket til det kgl: teater. Jeg kan imidlertid ikke tænke mig, at han, efter at have lært dette arbejde at kende, skulde ville unddrage sine bedste kunstnere de lønnende opgaver, som her bydes dem. Også nærer jeg den tro at herr kammerherren ved nærmere overvejelse vil komme til en rigtigere erkendelse af, hvad han skylder det københavnske teaterpublikum. – Jeg takker Dem forbindtligst for Deres igår modtagne telegram samt for den ulejlighed, De forøvrigt har havt i anledning af Dagmarteatrets antagelse af «Gildet på Solhaug». Og så må jeg sluttelig anmode Dem om godhedsfuldt at ville sende mig 1000 kroner, enten i tyske sedler eller ved veksel. Med de bedste hilsener til Dem og Deres kære børn tegner jeg mig Deres hjertelig hengivne og forbundne Henrik Ibsen. P. S. Mangfoldig tak for Kiellands nye bog! Jeg er nu i færd med at læse den. H. I. München, den 6. November 1886. Kære herr justitsråd Hegel! Jeg skynder mig at besvare Deres venlige brev af 2. dennes, hvilket jeg igår modtog. Når jeg før bad Dem om at sende herr Lange trykarkene til en akt så snart den påfølgende akt hos Dem var færdigtrykt, så skete dette under forudsætning af at bogen vilde komme i handelen strax efter at den var færdig fra trykkeriet. Jeg tog ikke med i beregningen den tid, som behøves til indheftning, indbinding o. s. v. Af Deres næstforrige brev ser jeg at bogen ikke kommer i handelen før henimod slutningen af denne måned eller omtrent 14 dage efter at den er færdig fra trykkeriet. Som følge heraf beder jeg Dem udhale forsendelsen af arkene til herr Lange således at hele sidste akt og derefter titelbladet ikke tilsendes ham forinden stykket er udkommet og forsendt i København. Denne forsigtighed kan jo ikke skade. Men jeg anser det rigtignok for utænkeligt at oversættelsen skulde kunne udkomme før den 1. Februar næste år. Allerede fra først af har jeg pålagt dr: Lange ikke at sende nogen del af sit manuskript til Reclam forinden han har hele sin oversættelse færdig, gennemsét og rettet. Reclam har desuden meget andet under forberedelse i denne tid. Jeg har her nede ingen interesse af at den tyske oversættelse påskyndes. Thi jeg kan ikke gøre regning på at få dette vanskelige stykke opført på de bedre tyske teatre allerede i indeværende vinter. Jeg skal for øvrigt sørge for at dr: Langes oversættelse bliver bebudet i tyske blade. – Antagelsen af «Kærlighedens komedie» meddeltes mig af chefen for det kgl. teater og kapel i officiel skrivelse dateret 16. Marts dette år. Gennem skrivelse af 20. Februar havde jeg indleveret stykket. Jeg kan neppe tro at Kiellands skuespil allerede dengang skulde være indsendt. At der ved antagelsen af «Samfundets støtter» blev tilsikkret mig et slutningshonorar af 400 kroner er udenfor al tvil. I øjeblikket har jeg imidlertid ikke vedkommende breve ved hånden. Men oplysninger om sagen, for det tilfælde den skulde være glemt i løbet af de mellemliggende 9 år, måtte jo kunne tilvejebringes i teatrets bureau. – Jeg er meget spændt på at få se mit nye stykke på tryk. Så snart De har et hæftet exemplar færdigt, håber jeg De sender mig det. Ligeledes beder jeg Dem om godhedsfuldt samtidigt at ville sende et lignende exemplar til min søn. Hans adresse er: Legation for Sweden and Norway. – Washington. D. C. – America. I dette øjeblik modtog jeg Deres brev af 4. dennes. Blanketterne skal i udfyldt stand blive herr Andersen tilstillet. Med tak for al Deres ulejlighed og med de bedste hilsener til Dem alle tegner jeg mig Deres hjertelig hengivne Henrik Ibsen. München, den 10. November 1886. Kære Brandes! Jeg ved næsten ikke om jeg tør regne på at De vil modtage et brev fra mig nu, da der er hengåt mere end år og dag uden at jeg har ladet høre direkte fra mig. Men jeg stoler på Deres gode hjerte og på vort gamle venskab, hvilket jeg aldrig kan tænke mig skulde kunne gå alvorligt i stykker. Fra min side vil det i alle fald være en umulighed. Sammenhængen med min ihærdige taushed er den at jeg mere og mere henfalder til at sysle med en eneste ting af gangen, kredse om en eneste forestillingsrække, og imedens dette står på, skyde alt andet til side. Lige siden min tilbagekomst hid har jeg været plaget af et nyt skuespil, som absolut vilde frem og først i begyndelsen af forrige måned fik jeg det fra halsen. Det vil sige, da fik jeg manuskriptet ud af huset. Men så kom alt det uundgåelige skriveri, som jo følger med udgivelsen og oversættelsen af en ny bog. Sent kom jeg også til at arbejde på dette stykke. Først inde i Juni måned begyndte jeg for alvor at sætte pennen på papiret. Indtrykkene, erfaringerne og iagttagelserne fra min rejse i Norge ifjor sommer virkede længe forstyrrende på mig. Og først efter at jeg var kommen til fuld klarhed over det oplevede og havde uddraget følgeslutningerne deraf kunde jeg tænke på at omsætte udbyttet i en digtning. Også Deres rejse til Kristiania og Deres oplevelser dersteds gav mig meget at tænke på; de gav mig et værdifuldt bidrag til vore fremskridtsmænds karakteristik. Aldrig har jeg følt mig mere fremmed lige over for mine norske landsmænds Thun und Treiben end efter de lektioner, det sidst forløbne år har givet mig. Aldrig mere frastødt. Aldrig mere ubehagelig berørt. Men jeg opgiver alligevel ikke håbet om at al denne rå midlertidighed engang kan klarne sig til et virkeligt kulturindhold i en virkelig kulturform. Men den mulighed interesserer for øjeblikket ingen deroppe. Jeg tror heller ikke at de for hånden værende aktive kræfter hos os vilde formå at bære frem dybere og inderligere opgaver, end dem, som nu står på dagsordenen. Og kanské knapt nok dem engang. Det var en ulykkelig stund for fremskridtets sag i Norge, den stund, da Johan Sverdrup kom til «magten», – og fik mundkurv og håndjern på. Så vidt har jeg dog i dette år fulgt med udenverdenens begivenheder at jeg ved, De i foråret igen var i Warschau og holdt en række forelæsninger. Vi havde så halvt om halvt håbet at De vilde tage hjemvejen over München. Men det blev der da ikke noget af. De ved for resten visst ikke, hvor mange varme beundrere, De har i de literært interesserede kredse også hersteds. For Deres to tilsendte afhandlinger om polske tilstande og om Luthers udtalelser vedkommende cølibatet, takker vi Dem hjerteligst. Den første gjorde et dybt og blivende indtryk på os, og over den anden har vi moret os kosteligt. – Deres frue beder vi Dem takke fra os for det så venligt tilsendte anbefalingsbrev for Sigurd. Han vil rimeligvis i løbet af vinteren få anledning til at benytte det. Vi taler ofte om vort besøg i Deres lune, hyggelige hjem. Hils fra os både Deres hustru og småpigerne! Næste sommer kommer vi kanske til Danmark. Vi har begge stor lyst til at tilbringe nogle måneder oppe ved Skagen. Da håber jeg vi mødes i Kbh. Lev vel så længe. – Deres hengivne og takskyldige Henrik Ibsen. Gnädigster Herzog! Mit grosser Freude habe ich die Mittheilung Eurer Hoheit über die bevorstehende Aufführung meines Schauspieles «Gespenster» empfangen. Es sei mir gestattet Eurer Hoheit nebst hoher Frau Gemahlin meinen tiefinnigsten Dank für die gnädige Einladung auszusprechen. Ich werde gewiss nicht verfehlen, mich rechtzeitig zur Vorstellung in Meiningen einzufinden. – Die innere Einrichtung der norwegischen Landhäuser zeigt gewöhnlich heutzutage keinen besonders ausgeprägten, nationalen Character. Die Wohnzimmer der ältesten Familienhäuser dieser Gattung sind zuweilen mit bunten, dunkelen Tapeten überzogen. Unten sind die Wände mit einfach getäfeltem Holze bekleidet. Die Zimmerdecke sowie die Thüre und die Fenstereinfassungen sind in ähnlicher Weise ausgestattet. Die Oefen sind gross, schwerfällig und meistens von gegossenem Eisen. Das Meublement ist häufig im Style des ersten französischen Kaiserreiches gehalten; doch sind die Farben durchgehends dunkeler. Ungefähr wie hier angedeutet habe ich mir die Wohnstube im Hause der Frau Alving gedacht. Sollten nähere oder andere Mittheilungen den betreffenden Beamten des Hoftheaters erwünscht sein, stehe ich jederzeit zu Verfügung. In ehrfurchtsvoller Dankbarkeit Henrik Ibsen. München, den 13. November 1886. München, den 15. November 1886 Sehr geehrter Herr! Es thut mir außerordentlich leid, mittheilen zu müssen daß ich nicht im Stande bin, irgend eine Auskunft über den Agenten des Übersetzers von «Gespenster» geben zu können. Ich bezweifle übrigens, daß das Stück einer Agentur übergeben worden ist Mir ist der Übersetzer M. von Borch persönlich ganz unbekannt; die Übersetzung ist aber eine sehr gelungene, und es würde mir eine große Freude bereiten, wenn Sie das Stück im «Residenz-Theater» zur Aufführung bringen wollten. Mit vorzüglicher Hochachtung Ihr ganz ergebener Henrik Ibsen Herrn Franz Wallner in Berlin München, den 18. November 1886. Kære herr justitsråd Hegel! I al hast takker jeg Dem for Deres venlige meddelelser af 15. dennes, som nu netop indløb. Exemplarer bedes sendte til følgende: kammerherre Fallesen, etatsrådinde Heiberg, fru Thoresen, professor Molbech, G. Brandes og Edv. Brandes. – Til direktionen for de kgl: teatre i Stockholm og til professor G. Retzius sammesteds. Til kaptejn U. v. Feilitzen i Linköping og til prof: dr: Valfrid Vasenius i Helsingfors. Til teaterdirektionen i Bergen og til Nordahl Rolfsen sammesteds. Følgeskrivelser sender jeg ikke og til Kristiania teater indleveres intet exemplar. Nogle udenlandske literater finder jeg det også hensigtsmæssigt at sende stykket. Listen over disse skal jeg senere meddele. Den blir ikke lang. Herr bureauchef Hauchs skrivelse tilbagesendes hermed. Det glæder mig meget at vide at bogen om nogle få dage vil være i handelen. For Deres venlige skrivelser af 8. og 12. dennes samt for den modtagne pengeforsendelse aflægger jeg min forbindtligste tak og med vore bedste hilsener til Dem og Deres kære børn tegner jeg mig Deres hjertelig hengivne Henrik Ibsen. München, den 29. November 1886. Kære herr justitsråd Hegel! Jeg takker Dem forbindtligst for de tilsendte exemplarer af «Rosmersholm» samt for Kiellands lystspil. I mit nye stykke har jeg ikke kunnet opdage en eneste trykfejl og beder om at måtte bringe herr fuldmægtig Larsen min bedste taksigelse for den udmærkede korrekturlæsning. Idag skriver jeg hovedsagelig for at bede Dem bevise mig den tjeneste under adresse: Legation for Sweden and Norway. Washington. at ville sende min søn enten en veksel eller postanvisninger for et beløb af 600 kroner. Jeg har underrettet ham om at pengene er i vente. En følgeskrivelse behøves altså ikke. Men da jeg gerne vilde at sendelsen skulde komme ham i hænde en uges tid før jul er det at jeg beder om at den må blive expederet direkte fra København. Derhos anmoder jeg om at der må blive sendt mig hid 1000 kroner i tyske sedler eller anvisning. Men hermed har det ingen hast. Jeg skriver snart igen om et og andet; idag må jeg indskrænke mig til disse linjer. Med mange hilsener til Dem alle tegner jeg mig Deres hjertelig hengivne Henrik Ibsen. Maximilians-Strasse, 32. München, den 6. December 1886. Herr teaterchef Schrøder. Kristiania. Justitsråd Hegel har oversendt mig Deres til ham rettede skrivelse af 30. November, og idet jeg herved besvarer samme skal jeg for en anden gangs skyld bemærke at breve til mig her i Tyskland altid vil komme mig i hænde selv om ingen nærmere adresse opgives. Af flere grunde indleverede jeg ikke mit nye skuespil til Kristiania teater. Jeg havde og har fremdeles mine betænkeligheder med hensyn til Deres publikums smagsretning, således som denne gennem teatrets repertoire i den senere tid formentlig åbenbarer sig. Derhos nærer jeg adskillig tvil om, hvor vidt det for øjeblikket vil være muligt at få stykket på alle punkter tilfredsstillende besat ved Kristiania teater. Jeg må i alle fald forbeholde mig adgang til at foreslå eller godkende rollebesætningen forinden denne endelig vedtages. Hvad honoreringsmåden angår da er det meget muligt at systemet med procenter af bruttoindtægten stiller sig bekvemmest for teatret og måske også i længden fordelagtigst for forfatteren. Men af flere årsager ønsker jeg alligevel helst, ligesom hidtil, efter første gangs opførelse at modtage en bestemt sum en gang for alle. I betragtning af de økonomiske vanskeligheder, teatret siges at kæmpe med, skal jeg dog ved denne lejlighed være villig til at nedsætte min sædvanlige fordring til 2000 kroner. Ærbødigst Henrik Ibsen. München, den 8. December 1886. Herr teaterdirektør Julius Petersen. Som svar på Deres ærede skrivelse af 4. dennes skal jeg meddele at ret til at opføre mit skuespil «Rosmersholm» i de danske provinsbyer vil blive Dem indrømmet imod et honorar af 300 – tre hundrede kroner, såfremt dette beløb straks indbetales til justitsråd Hegel, Gyldendalske boghandel i København. Deres forslag om at erhverve opførelsesret til alle mine ældre dramatiske arbejder imod et bestemt årligt honorar skal jeg gerne gå ind på. Dog må jeg udbede mig nærmere meddelelse om enkelthederne og måden, hvorpå De mener at denne sag bedst kan ordnes. Deres særdeles forbundne Henrik Ibsen. Bin sehr beschäftigt. – Kann deshalb nur diese paar Worte als Probe meiner Handschrift schicken. München, 8.12.86. Ergebenst Henrik Ibsen. München, 14. December 1886. An das Herzogl: Hofmarschallamt. Meiningen. Als Antwort der mir durch das Herzogl: Hofmarschallamt zugegangenen gnädigen Einladung Seiner Hoheit des Herzogs erlaube ich mir dankschuldigst mitzutheilen, dass ich rechtzeitig von hier abreisen werde, um am 20. ds. Mts 4 Uhr Nachmittags in Meiningen eintreffen zu können. Ehrerbietigst Henrik Ibsen. München, den 15. December 1886. Kære herr Lindberg! Jeg takker Dem hjerteligst for Deres venskabelige brev af 26. f. md., hvilket en mængde uopsættelige forretninger hidtil har forhindret mig fra at besvare. Det skulde være mig overordentlig kært om det kunde lykkes Dem at realisere den plan, De i Deres brev omtaler. Både fremstillingen af Johannes Rosmer og indstuderingen og iscenesættelsen af «Rosmersholm» overhovedet kan jeg ikke tænke eller ønske mig i bedre hænder end Deres. Honorarbetingelserne vil vi visselig senere kunne blive enige om. Derimod er jeg ikke viss på om De vil kunne erholde aldeles udesluttende ret til opførelse af stykket i de svenske provinser. Direktør Lorentz Lundgren har nemlig henvendt sig til mig angående stykket og jeg har indrømmet ham ret til med sit teaterpersonale at spille «Rosmersholm» på Stora teatern i Göteborg og ligeledes på andre steder i Sverig, naturligvis med undtagelse af Stockholm. Hvor vidt han indgår på mine betingelser, ved jeg ikke; men jeg har grund til at tro at han gør det. I Bergen har jeg betinget mig at der ikke må lægges Dem hindringer i vejen for det tilfælde at De med Deres eventuelle selskab kommer did. For Kristianias vedkommende skal jeg sørge for at arrangere sagen på lignende måde. Trondhjem, Stavanger, o. s. v. står Dem naturligvis åbne. De teaterselskaber, som nu gæster Norge, tænker visst ikke på at opføre «Rosmersholm». – Jeg rejser i disse dage til Meiningen for efter indbydelse af hertugen at overvære opførelsen af «Gengangere» dersteds. «Rosmersholm» udkommer om kort tid i tysk oversættelse. Alt dette bidrager sit til at lægge beslag på min tid så at jeg i brevskrivning må indskrænke mig til det mindst mulige. Lev derfor vel for denne gang! Lad mig snart høre fra Dem igen, hvis Deres rejseplan skulde vinde fremgang. Med de bedste hilsener til Deres hustru og til Dem selv tegner jeg mig Deres hengivne Henrik Ibsen. München, den 16. December 1886. Kære ven! Det var med bedrøvelse og under bittre selvbebrejdelser at jeg læste Deres brev. Min lange taushed har i virkeligheden ikke været andet end et udslag af den utilbøjelighed til at udtale mig i brevform, som i den senere tid mere og mere har taget overhånd hos mig, men som jeg herefter vil forsøge at bekæmpe. Men De havde fuld grund til at vente en undtagelse for Deres vedkommende. De har desværre havt altfor megen grund til at føle det som en krænkelse, når jeg har ladet så lang tid hengå uden at give livstegn fra mig. Deres brev vakte mig så levende til erkendelse om at jeg har gjort mig skyldig i en stor uret imod Dem, og jeg skal visselig ikke forsøge på at fremkomme med undskyldninger. Jeg kan kun bede Dem: tilgiv mig! Da Deres store kritisk-biografiske værk kom mig ihænde og jeg deraf erfarede at De havde hentet væsentlige oplysninger hos de to mænd, der blandt alle mine literære norske venner og bekendte måské mindst har forstået at trænge ind i det, som jeg selv betragter som kernen i min digteriske livsgerning, – da følte jeg mig unægtelig noget betænkelig tilmode. Hist og her får også fremstillingen sit præg af de kilder, hvorfra oplysningerne er øste. Og ligeledes fandt jeg i digtene, i Deres oversættelse, et og andet, der forekom mig ikke helt ud at gengive originalens ånd eller grundstemning. Men hvad betydning har vel slige småting i sammenligning med det kærlige sind, det varme venskab, der ånder gennem disse Deres skrifter! Så taus, jeg end har været, så tro ikke at jeg nogensinde har miskendt dette! Den store taknemmelighedsgæld, jeg står i til Dem, ikke blot for Deres skrifter mig vedkommende, men også for Deres sindelag, – den vil jeg altid bevare en levende følelse af, hvor lidet det end ligger i min natur at udtale mig derom. Og bring så Deres ædle varmhjertede hustru mine bedste hilsener og sig hende at jeg altid bevarer mindet om iltogsmødet i Gossensass. Deres hengivne Henrik Ibsen. München, 16.12.86. Sehr geehrter Herr! Gestatten Sie mir hierduch meinen herzlichsten Dank für die Zusendung Ihrer tiefsinnigen und phantasievollen Randzeichnung überzubringen. Sie haben mir wahrhaftig eine grosse Freude bereitet! Hoffentlich werde ich nachher Gelegenheit finden, meine Danksagung persönlich auszusprechen. Ihr ganz ergebener Henrik Ibsen. München, den 18. December 1886. Herr teaterchef Schrøder! Som svar på Deres meget ærede skrivelse af 14. dennes tillader jeg mig at meddele at jeg indgår på Deres forslag om at fastsætte honoraret for «Rosmersholm» til 10 procent af bruttoindtægten. Jeg er overlæsset med brevskrivning og står derhos netop på rejse til Meiningen, hvor «Gengangere» skal opføres på tirsdag. Derfor idag kun disse få linjer. Deres ærbødige Henrik Ibsen. München, den 19. December 1886. Kære herr justitsråd Hegel! I det jeg forbindtligst takker for de seneste pengesendelser til mig og min søn må jeg indstændig bede Dem undskylde det bryderi, som jeg frygter at have forvoldt Dem ved ikke at sende følgeskrivelser med exemplarerne af «Rosmersholm». Jeg tænkte mig ikke at undladelsen skulde have den virkning at vedkommende henvendte sig til Dem. Med Kristiania teater er sagen i orden. Ligeså med Bergens og Göteborgs. Direktør Julius Petersen har henvendt sig til mig om opførelsesret i de danske provinsbyer og direktør Lundgren ligeledes for de svenskes vedkommende. Også med August Lindberg har jeg truffet aftale. Han agter at danne et selskab specielt for at spille «Rosmersholm» på en rundrejse i Sverig, Norge og Finland; måske også i Danmark. Fra kgl. teatern i Stockholm har jeg intet hørt, men oversættelsen skal være under arbejde. Herr Fallesen agter jo efter sigende at gøre alvor af sin trusel. Eller er det af andre grunde at han agter ikke at spille stykket? I sin tid får jeg vel oplysning herom. Det har gjort et pinligt indtryk på mig i forskellige blade at finde vidnesbyrd om den råhed, som er kommen ind i sindene under de senere års partistridigheder i Danmark og Norge. Jeg takker for det tilsendte, men beder Dem om herefter ikke at sende mig noget, der er præget af den slags ånd. I aften afrejser jeg til Meiningen, hvorhen jeg er indbuden som hertugens gæst i anledning af opførelsen af «Gengangere», der skal finde sted på tirsdag. Den 23. rejser jeg tilbage til München. Og så vil jeg benytte anledningen til at ønske Dem og Deres kære familjekreds en glad og lykkelig juletid! Med de bedste hilsener, også fra min hustru, tegner jeg mig Deres hjertelig hengivne og forbundne Henrik Ibsen. Meiningen, tirsdag, 21. Dcbr. 86. Kære Suzannah! I al korthed skriver jeg dig til. Jeg kom om natten 1 & half; til Würzburg. Rejste derfra næste middag kl: 1¼. Kom hid 4¼ og blev på banegården modtagen af hofmarschallen med hofekvipage og kørt til residensslottet og her på det hjerteligste og elskværdigste hilset af hertugen og hans hustru, hvilke begge fulgte mig til den for mig bestemte pragtfulde og festligt belyste bolig, bestående af 4 kolossale saloner med alle mulige bekvemmeligheder. En hoflakej er beordret til udelukkende tjeneste hos mig. P. Lindau, R. Voss og Hans Hopfen er også her som gæster, men de bor nedenunder og langtfra så pragtfuldt som jeg. Kl: 5 var middagen serveret. Prins Ernst var kommen fra München med et andet tog. Midt under spisningen overraskedes alle ved at et ungt par i rejseklæder kom ind. Det var arveprinsen og prinsessen af Meiningen som var rejst fra Berlin for at se «Gespenster». De blev da placeret ved bordet. Jeg fik prinsessen ved siden og hun talte med stor begejstring om turen til Nordkap. Hun er ganske utrolig nøje inde i vor nyere literatur. Efter taffelet var der teaterforestilling. P. Lindaus oversættelse af et spansk stykke gaves. Dette var en almindelig forestilling for betaling og det samme blir Voss’s Alexandra, som skal gå imorgen. Det er kun «Gespenster», der gives for en udvalgt kreds iaften. Der er i den anledning strømmet en mængde interesserede hid fra alle kanter, navnlig fra Berlin. Efter forestillingen gives stor soire her i slottet. Forestillingen iaften begynder derfor iaften kl: 6 og som følge deraf er middagen idag sat til kl: 2. Jeg befinder mig udmærket vel her. Tonen er den utvungneste man kan tænke sig, og hertugen og hans hustru ved ikke hvorledes de skal vise mig opmærksomhed nok. Torsdag vil jeg være tilbage i München igen. Kl: 12 & half; middag. Jeg blev afbrudt. Hertugen kom ind til mig og blev længe. Jeg må derfor skynde mig at få brevet færdigt, hvis det skal komme afsted med toget. Indlagt sender jeg koncept til telegrammet til Sigurd, hvilket du må lade Lina afgive torsdags morgen. Måské telegraferer jeg også herfra til ham. Og hvorledes går det så med dit øje. Jeg vil dog håbe, det ikke er værre? Vær endelig ikke ængstelig. Farligt er det under ingen omstændigheder. Men ubehageligt naturligvis. Jeg vil se at komme afsted med morgentoget på torsdag, hvis det er muligt. Stødet på munden håber jeg du ikke nu længer har nogen smerte eller ulempe af; men det var dobbelt ubehageligt at det skulde komme under min fraværelse. Men jeg håber dog at du ellers i det hele har det godt? Her er et stærkt snefald. Jeg går ikke ud skønt jeg har vogn til min rådighed. Hofmarschallen har sendt sit kort og jeg har sendt mine til hoffunktionærerne. Personlige visitter behøves ikke. Ja, hermed vil jeg da slutte for idag. Måske får jeg brev fra dig. Jeg synes allerede, jeg har været længe borte. Udmærket har jeg det jo; men i længden passer det sig dog bedst for mig at være hjemme. Din hengivne Henrik Ibsen. München, 30.12.86. Kære herr justitsråd Hegel! Med tak for alt godt i det forløbne år sender min hustru og jeg Dem alle vore bedste ønsker om et lykkeligt og glædeligt nytår. Deres hjertelig hengivne Henrik Ibsen. München, den 30. December 1886. Herr teaterchef Schrøder, Jeg har siden jeg sidst skrev Dem til været så optagen af andre ting at jeg ikke har fundet tid til at tænke på opførelsen af «Rosmersholm» i Kristiania. Idag vil jeg dog fremsætte det af mig bebudede forslag til rollebesætning. Jeg tænker mig denne således: Johannes Rosmer – Herr Hammer. Rebekka West – frøken Constance Bruun. Rektor Kroll – herr Reimers. Madam Helseth – frøken Parelius. Hvad Ulrik Brendel angår da befinder jeg mig i nogen uvisshed. Jeg tænker nærmest på herr Hansson eller herr Klausen. Vælges førstnævnte, så kunde vel herr Klausen overtage Mortensgårds parti. I modsat fald kunde dette kanské gives til herr Selmer?? Men under alle omstændigheder må jeg betinge mig at den skrækkelige Isachsen holdes udenfor. Jeg ved fra sikker kilde at han ved sin ravgale opfatning og desperate gengivelse af doktor Relling i «Vildanden» fordærvede totalindtrykket af dette stykke. Det havde været vedkommende sceneinstruktørs ubetingede pligt at fratage ham rollen så snart det på prøverne viste sig at han ikke kunde spille den. Den dengang udviste ligegyldighed lige over for et nyt stykke af mig har givet mig adskilligt at tænke på, og jeg berører denne gamle historie her fordi jeg vil have udtalt den bestemte forventning at der bliver holdt ret alvorligt øje med indstuderingen af «Rosmersholm». I håb om ret snart at få høre Deres mening om det af mig fremsatte forslag til rollebesætning tegner jeg mig ærbødigst Henrik Ibsen. München, den 31. December 1886. Gnädige Frau Baronin! Am ersten Tage des Jahres wird voraussichtlich Seine Hoheit der Herzog mit Empfang der offiziellen Welt und ähnlichen Obliegenheiten so sehr in Anspruch genommen sein, dass ich befürchten muss, es wäre von meiner Seite nicht recht schicklich mich am diesen Tage directe an Höchstdenselben brieflich zu wenden. Weil es mir aber ein dringendes Bedürfniss ist, Seiner Hoheit meine tiefinnigste Danksagung für alle mir erwiesene Güte, Gnade und Ehre noch einmal zu wiederholen und daneben meine ehrfurchtsvollste Neujahrsgratulation vorzubringen, ersuche ich Sie, gnädige Frau Baronin, gütigst gelegentlich solches vermittelen zu wollen. Einen ähnlichen Ausdruck meiner Dankbarkeit sowie meinen ehrerbietigsten Glückwunsch zum neuen Jahre ersuche ich auch Sie, Frau Baronin, empfangen zu geruhen. Ich lebe fort in meinen schönen, beglückenden Erinnerungen aus Meiningen und verharre, gnädige Frau Baronin, in Verehrung und ehrerbietigster Ergebenheit. Henrik Ibsen. München, den 2. Januar 1887. Herr teaterchef Schrøder, Deres brev omhandlende rollebesætningen i «Rosmersholm» modtog jeg dagen efter at min skrivelse angående samme genstand var afgået herfra. Jeg vil ikke dølge for Dem at Deres udtalelser i denne sag har gjort mig endnu uroligere for mit stykkes skæbne ved Kristiania teater end jeg allerede i forvejen var. Det er umuligt andet end at bogen kun er bleven læst højst overfladisk igennem, og derhos læst uden plastisk fantasi. Havde De set personerne levende for Dem i deres indbyrdes forhold til hverandre, så vilde et forslag som Deres ikke kunne fremsættes. De tror at fru Gundersen er selvskreven til at spille «Rebekka». Dette er ikke tilfældet. Fru G: har sin styrke i den store deklamatoriske replik, og den forekommer ikke i mit stykke. Hvorledes skulde hun kunne klare de tilsyneladende lette men overdækkede samtaler? Og derhos, – dobbeltnaturer, sammensatte karakterer, ligger ikke for hende. – Så vil De have Gundersen til at spille «Rosmer». Jeg tillader mig at spørge, hvorledes det vil tage sig ud når Rebekka fortæller at hun har været betagen af «et vildt sansedrukkent begær» efter ham? Eller når Brendel kalder ham «min gut» o. s. v? Eller når rektor Kroll imponerer og dominerer ham? Er Gs personlighed forenlig med dette og meget andet? Til Rosmer må De tage den fineste og sarteste skikkelse, teatret har at råde over. – Ulrik Brendel har jeg naturligvis aldrig ønsket at se i Johannes Bruns hænder. Det vilde være den rene galskab. Derimod er jeg efter nøjere overvejelse kommen til det resultat at Brendel helst bør spilles af herr Reimers, forudsat at denne kan undværes i Krolls rolle. Og jeg tror at han det kan, i det jeg går ud fra at rektoren må kunne gives tilfredsstillende af herr Hansson. – At fremstillingen af rektor Kroll, denne myndige skolemonark, skulde kunne betroes til herr Bjørnson er forhåbentlig kun en spøg, som jeg ikke videre skal opholde mig ved. – Er derimod denne monstrøse tanke virkelig tænkt for alvor, – råder der altså en så total mangel på kritik og selvkritik hos teatrets artistiske ledelse, så kan jeg desværre kun med fuldt berettiget mistillid imødesé indstuderingen. Hvem skal forklare stykkets grundstemning for de rollehavende og med interesse, iver og god vilje våge over at denne gengives? Nu, teatret om den sag! – Mit endelige forslag til rollebesætning er altså følgende: Johannes Rosmerherr Hammer Rektor Krollherr Hansson. Rebekka Westfrøken C. Bruun. Ulrik Brendelherr Reimers. Peder Mortensgårdherr Klausen. Madam Helsethfrøken Parelius. Jeg beder Dem tage dette forslag under nærmere overvejelse og tegner mig ærbødigst Henrik Ibsen. München, den 4. Januar 1887. Kære herr Grønvold, Jeg ved ikke, hvad De og Deres frue måtte tænke om os, som under Deres venlige besøg ikke takkede for nytårskortet. Men sagen er at dette først igår aftes klokken 7 blev afleveret af postbudet. Grunden til forsinkelsen ligger rimeligvis deri, at mit husnummer er angivet som 35 istedet for 32. Under almindelige omstændigheder vilde dette have været ligegyldigt; selv uden adresse kommer mine breve rigtig frem. Men netop i jule- og nytårsugen benyttedes fremmede postbud til hjælp og disse har vel ikke vidst rigtig besked. – Modtag altså herved, De og Deres hustru, vor hjerteligste tak for kortet! Deres hengivne Henrik Ibsen. München, den 5. Januar 1887. Kære herr justitsråd Hegel! Tillad mig herved at anmode Dem om godhedsfuldt at ville sende mig et tusend kroner enten i tyske sedler eller i veksel. Jeg fører i denne tid et for mig usædvanlig omflakkende liv. Neppe var jeg kommen nogenlunde til ro efter festugen i Meiningen, så må jeg nu afsted igen. Jeg rejser i overmorgen, og denne gang går turen til Berlin, hvor «Gengangere» søndagen, den 9. dennes skal opføres i Residensteatret. Helst var jeg bleven hjemme; men efter de mange opfordringer, jeg har modtaget, kan jeg ikke godt undslå mig for at møde frem, især da «Gengangere» er blevet et brændende literært og dramatisk spørsmål i Tyskland. I Berlin er jeg forberedt på at møde adskillig modstand hos den konservative presse. Men også dette er for mig en medvirkende grund til at være tilstede. I Meiningen viste hertugen mig en næsten demonstrativ udmærkelse, i det han, dagen efter forestillingen, – som det heder i diplomet «als Zeichen seiner Verehrung und Bewunderung», – tildelte mig den sachsiske Ernestiner-ordens insignier som kommandør af første klasse med stjernen. De må ikke tro at jeg omtaler dette af forfængelighed. Men jeg nægter ikke at det glæder mig når jeg tænker tilbage på den dumme forkættrelse, som stykket i lang tid var genstand for i vore hjemlande. Med forbindtligst tak for de tilsendte bøger og med vore bedste hilsener til Dem og Deres børn tegner jeg mig Deres hjertelig hengivne Henrik Ibsen. otto brahm allen betheiligten herzlichsten dank! nehme einladung hocherfreut an. ankunft sonnabend frueh. einkehre hotel du nord jbsen. München, 7. Januar 87. Hjertelig tak for nytårskortet! Min hustru og jeg sender vore bedste ønsker tilbage. Tilgiv at dette fremkommer så sent; men jeg har været stærkt optaget i denne tid. Jeg er nylig vendt tilbage fra Meiningen og rejser i dag til Berlin. Må derfor indskrænke mig til disse få linjer i min hustrus og eget navn. Eders hengivne Henrik Ibsen. München, den 16. Januar 1887. Herr teaterchef Schrøder, Jeg har i hele den forløbne uge været fraværende og kom først tilbage igår. Dette er grunden til at svaret på Deres ærede skrivelse af 6. dennes fremkommer så sent. Jeg finder mig ikke foranlediget til på noget punkt at fravige mit forslag til rollebesætning, således, som dette i ændret form blev fremsat i mit forrige brev. Den formening må jeg fremdeles fastholde, at herr Hammer som Rosmer bedre end herr Gundersen vil svare til mine intentioner. Fru Gundersen vilde kunne give en i de fleste henseender ypperlig fru Alving. Som Rebekka West derimod kan jeg ikke tro at hun vilde være ret på sin plads. Frøken Bruuns ungdom og angivelige mangel på personlige erfaringer eller oplevelser gør mig ikke betænkelig. Iagttagelser kan i fornødent fald træde i oplevelsens sted, og desuden, – nye opgaver vækker og udvikler til alle sider. Af Deres sidste brev tror jeg at få bekræftelse på, hvad jeg straks frygtede, nemlig at herr Bjørnson nærmest ønskede at spille rektor Kroll for at få anledning til at levere en portrætfigur. Dette må undgåes. Der må intet uvedkommende og altså forstyrrende gennem fremstillingen trækkes ind i stykket. Deres egen opfatning af Krolls karakter er aldeles korrekt. Men jeg begriber aldeles ikke med hvilken grund De kan sige at mine udtalelser har gjort Dem tvilende i så henseende! Om Krolls karakter ligger vidt udenfor og langt borte fra herr Hanssons, så forhindrer vel ikke dette i og for sig at han kunstnerisk kan fremstille personen. Lad os altså, om De så vil kalde det, experimentere. Lad os holde fast ved mit forslag. Det indebærer i sig et, som det synes, nyt princip ved Kristiania teater. Men jeg tror, at hvis det befølges i større omfang, så vil det føre trivsel og fremskridt med sig. Vi må vænne os af med ængstelsen for at betro de unge de tunge ting. Om jeg her nede vilde eller kunde indlade mig på at lede indstuderingen ved vink og anvisninger, så blev det nok snarere til skade end til gavn. Sligt kan kun ske på stedet, under selve prøverne. De rollehavende må få tid og anledning til at begå sine fejl forinden disse kan rettes. Jeg takker Dem for Deres tilsagn om personligt at ville passe godt på i alle henseender. Ærbødigst Henrik Ibsen. München, den 18. Januar 1887. Sehr geehrte Frau, Ihre werthe Zusendung ist mir richtig zugegangen, und bitte ich Sie meinen besten Dank dafür empfangen zu wollen. Leider habe ich noch nicht Zeit gefunden das Manuskript genauer zu studiren, werde aber die erste freie Stunde dazu verwenden. Die vollste Diskretion von meiner Seite ist selbstverständlich. Ergebenst Henrik Ibsen. München, den 26. januar 1887. Kære herr justitsråd Hegel! Herved beder jeg Dem modtage min bedste tak såvel for det tilsendte årsregnskab som for Deres venlige brev af 8. dennes med deri indlagte pengebeløb. Jeg vilde være Dem meget takskyldig om der for min regning måtte blive indkøbt utvilsomt sikkre værdipapirer til et pålydende beløb af 5000 kroner. Men hvilke disse papirer helst burde være, véd jeg ikke at angive da jeg ikke har tilstrækkeligt kendskab til forholdene. Jeg beder Dem derfor om godhedsfuldt at handle efter bedste skøn. Jeg forudsætter at De intet har hørt fra kammerherre Fallesen angående «Rosmersholm». Og da jeg selv heller ikke har modtaget nogen meddelelse fra ham, så ser det jo ud, som om hans til Deres herr søn udtalte trusel altså dog virkelig var alvorlig ment. Men da forekommer det mig besynderligt og selvmodsigende at han nu netop opfører Drachmanns eventyrkomedie, som jo allerede længe har været trykt. Heller ikke om «Kærlighedens komedie» har jeg i bladene kunnet erfare noget. Jeg er derfor forberedt på at stykket ikke kommer til opførelse. Dette vilde unægtelig være ret karakteristisk. Da herr Fallesen underhandlede med mig om antagelsen og jeg gjorde ham opmærksom på at Folketeatret agtede at spille stykket, lod han mig vide at dette, i henhold til det kgl: teaters privilegier, vilde blive forbudt. Men jeg er i denne tid så optagen af andre anliggender at disse hjemlige ejendommeligheder anfægter mig mindre end de ellers vilde gøre. Sandsynligvis allerede idag udkommer i Berlin en tysk oversættelse af «Rosmersholm», besørget af M. v. Borch, der i sin tid oversatte «Gengangere». W. Lange har nølet så længe med at aflevere sit manuskript til Reclam at hans konkurrent nu kommer ham i forkøbet. For mig medfører sagen intet pekuniært tab, da jeg har samme betingelser hos begge oversættere. «En folkefiende» skal spilles i Ostend-teatret i Berlin og «Rosmersholm» kommer rimeligvis op i Deutsches Theater sammesteds. I næste måned kommer Meiningerne did og vil da spille «Gengangere». I håb om at alt står vel til i Deres kære familjekreds sender vi Dem alle vore bedste hilsener. Deres hjertelig hengivne Henrik Ibsen. München, den 27. Januar 1887. Kære Jonas Lie! Dag for dag har jeg tænkt på at skrive dig til. Men, som sædvanligt med mig, er der altid kommet noget i vejen. Nu vil jeg imidlertid skubbe alt andet til side og sende dig nogle linjer. Først og fremst vil jeg da i min hustrus og mit eget navn bede dig modtage en hjertelig lykønskning i anledning af «Kommandørens døttre». Du kan vel selv tænke dig, hvilken glæde det var for os to ensomme herude at modtage dette talende budskab fra hjemmet. Ingen af os har nogensinde været i land på de kanter, hvor det meste af begivenhederne foregår; men lige fra begyndelsen af bogen syntes vi at vi var ligesom fuldt lokaliserte der. Og så menneskene fremfor alt! Vi ser dem og vi kender dem. Det er for os nu, som om vi havde kendt dem lange, lange tider i forvejen. Jan og Marte har vor dybeste medfølelse. Og således, som det er gået os ved læsningen af denne digtning, således synes jeg det må gå enhver læser, der ejer spor af plastisk fantasi og syn. Og så vil jeg dernæst takke dig for det venlige brev, som du for et par måneder siden glædede mig med. I denne mellemtid har jeg været svært opkavet, og tildéls fraværende på rejser. Men efterdønningerne heraf gør sig endnu gældende i skikkelse af en hel hob brevskrivning, som jo til og med næsten udelukkende må føres på tysk, hvilket jo altid forøger arbejdet en del. At jeg under disse omstændigheder skulde få tid og sindsro nok til alvorligt at gi’ mig i kast med nogle nye dramatiske galskaber er ikke til at tænke på. Men jeg føler adskillige sådanne rumstére inde i mit hode, og henover våren håber jeg nok at få sat dem i system. Vi tænker stærkt på, hvis alt går efter ønske, at tilbringe den kommende sommer oppe ved Skagen. Stedet har jo længe været søgt af malere og det store åbne hav drager os mægtigt. Helt op til Norge går i hvert fald jeg ikke. Forholdene, ånden og tonen deroppe, synes jeg, har lidet tiltrækkende ved sig. Det er højst pinligt at se med hvilken glubsk ivrighed de kaster sig over alskens småting, ret som om det var højvigtige sager. Vi har her en passelig mild vinter med klart vejr og befinder os vel i enhver henseende. Forhåbentlig er det samme tilfældet i din kreds. Når du får anledning til at se Bjørnson, beder jeg dig hilse og takke ham for det brev, han sidst sendte mig og som jeg nu skal se til at besvare. Men først og fremst, hils din hustru og børnene på det hjerteligste fra os begge. Lev vel alle sammen! Din hengivne Henrik Ibsen. München, den 4. Februar 1887. Kære herr professor! Siden min tilbagekomst fra Berlin har jeg næsten daglig tænkt på at skrive Dem til. Men stedse er der indtrådt en eller anden forhindring og nu til sidst kom De mig i forkøbet med Deres venlige brev, for hvilket jeg beder Dem modtage min hjerteligste Tak. Til fru v. Borch skrev jeg igår og meddelte hende at jeg under et par nærmere angivne betingelser vedkommende korrekturlæsningen intet har at indvende imod at hendes oversættelse af «Vildanden» udkommer på herr Fischers forlag i stedet for hos Reclam. Hvad derimod «Fru Inger» angår, så er jo dette et gammelt stykke, der allerede for omtrent ti år siden udkom i tysk oversættelse af Emma Klingenfeld på forlag af Theodor Ackermann her i München. Oplaget er endnu ikke udsolgt og under disse omstændigheder bør der vel ikke for tiden tænkes på nogen ny oversættelse af dette skuespil. Det glædede mig overordentlig meget også gennem Dem at erfare at den tyske udgave af «Rosmersholm» har fundet en så god modtagelse i Berlin. Deres opsats om «Gengangere» imødeser jeg med levende forventning og bringer Dem på forhånd min tak derfor. Mit besøg i Berlin, og alt, hvad dermed står i forbindelse, betragter jeg som en sand og stor lykke for mig. Det har virket vidunderlig forfriskende og foryngende på mit sind og vil også ganske sikkert afsætte sine mærker i min fremtidige digtning. Jeg beder Dem, kære herr professor, modtage min hjerteligste tak for den store og væsentlige andél, De har havt i alt dette og anmoder Dem om at overbringe en lignende tak og hilsen til dr: Brahm og til dr: Schlenther og for øvrigt til så mange som muligt af alle de elskværdige mennesker, jeg havde den lykke og glæde at komme i berørelse med. Deres udnævnelse til professor har jeg læst i danske blade og jeg bringer Dem i denne anledning min bedste lykønskning. De er altså fra nu af knyttet til et andet statssamfund. Men jeg forudsætter at Deres videnskab i mange henseender vil medføre en fortsat forbindelse mellem Dem og de nordiske lande. Og hermed siger jeg farvel for denne gang og tegner mig Deres takskyldige og hengivne Henrik Ibsen. München, den 5. Februar 1887. Herr teaterchef Schrøder, Jeg håber De godhedsfuldt undskylder at jeg endnu en gang ulejliger Dem med nogle ord i anledning af «Rosmersholm». Det er navnlig rektor Kroll, det gælder. Efter hvad aviserne beretter må jeg antage at denne karakter er bleven misforstået eller urigtig gengivet ved opførelsen på Bergens teater. Nu frygter jeg visstnok ikke egentlig for noget lignende i Kristiania. Men det kan jo ikke skade at jeg kortelig antyder, hvorledes jeg har sét denne skikkelse. Rektor Kroll er en myndig natur med en stærkt udviklet herskelyst, således, som en skolebestyrers stilling gerne fører det med sig. Naturligvis er han af god familje. Major Rosmers søn blir jo gift med Krolls søster. Rektoren har altså den belevne embedsmands manérer. Til trods for nogen ilterhed, der nu og da kommer til udbrud, er hans omgangstone behagelig og forekommende. Han kan være elskværdig når han lægger an på det eller han er sammen med mennesker, som han synes godt om. Men det må vel lægges mærke til at han kun synes godt om dem, der er hans meningsfæller. De andre irriterer ham og mod dem blir han da let hensynsløs og et drag af ondskab kommer frem hos ham. Hans ydre er distingveret. Han er fint antrukken, i sort. Frakken nåer ned til knæerne men heller ikke længere. Han bærer hvidt halstørklæde af de store efter den ældre mode, der går to gange om halsen. Altså ikke slips. Hans antræk forklarer at Ulrik Brendel først tar ham for pastor Rosmer og derefter for en «embedsbroder» af denne. I første akt bærer Rosmer også sort frakke men grå benklæder og slips eller kravatte af samme farve. I tredje og altså også i fjerde akt er han derimod helt sortklædt. Rebekka må endelig ikke i sit væsen bære præg af noget bydende eller mandhaftigt. Hun tvinger ikke Rosmer fremad. Hun lokker ham. Noget behersket, en stille bestemthed, hører hendes karaktér til. De øvrige personer i stykket kan vel neppe tages fejl af. Jeg skal derfor ikke udtale mig nærmere om dem her men er for resten gerne beredt til at besvare enhver forespørgsel, der måtte blive rettet til mig om et eller andet, der kunde synes tvilsomt. Ærbødigst Henrik Ibsen. P. S. Jeg tillader mig at anmode om at mine bemærkninger må blive ordret meddelt vedkommende rollehavende. – H. I. München, den 13. Februar 1887. Herr stud. art. Bjørn Kristensen. Jeg beder Dem herved modtage og overbringe til samtalelaget min hjerteligste tak for dets venlige brev af 4. December forrige år. Når jeg hidtil ikke har svaret, så er grunden den, at jeg i mellemtiden dels har været fraværende på rejser og dels overlæsset med uopsættelige forretninger. Kravet på arbejde går ganske visst igennem «Rosmersholm». Men foruden dette handler stykket om den kamp, som ethvert alvorligt menneske har at bestå med sig selv for at bringe sin livsførelse i samklang med sin erkendelse. De forskellige åndsfunktioner udvikler sig nemlig ikke jævnsides og ikke ligeligt i et og samme individ. Tilegnelsesdriften jager fremad fra vinding til vinding. Moralbevidstheden, «samvittigheden», er derimod meget konservativ. Den har sine dybe rødder i traditionerne og i det fortidige overhovedet. Heraf kommer den individuelle konflikt. Men først og fremst er stykket naturligvis en digtning om mennesker og om menneskeskæbner. Med min beste hilsen til hver især af samtalelagets medlemmer tegner jeg mig Deres særdeles forbundne Henrik Ibsen. München, Maximilianstrasse 32. den 28. Februar 1887. Herr kabinetskammerherre H. Schlytter. Da jeg ikke er sikker på ad hvilken vej indlagte ansøgning formrigtigst bør fremsendes, tillader jeg mig at tilstille herr kabinetskammerherren samme med anmodning om godhedsfuld videre besørgelse og tegner mig med udmærket højagtelse herr kabinetskammerherrens ærbødigst forbundne Henrik Ibsen. Til kongen. Undertegnede ansøger herved om nådigst tilladelse til at modtage og bære de mig af hans højhed hertugen af Sachsen-Meiningen ifølge diplom af 22. December forrige år tildelte dekorationer som kommandør af første klasse af den sachsisk-ernstinske husorden. München, den 28. Februar 1887. Underdanigst Henrik Ibsen. Frøkenerne Natalie og Emma Hansch i Dresden har anmodet mig om at henlede nordiske Forældres Opmærksomhed paa deres gjennem en Række af Aar bestaaende Familjepensjonat med dertil hørende Opdragelses- og Uddannelsesanstalt for unge Piger. Anstalten har allerede tidligere fra og til været besøgt af skandinaviske Pensjonærer, og Bestyrerinderne ønsker særlig gjerne at modtage flere fra vore Lande. Min Hustru og jeg har et mangeaarigt Bekjendtskab til de to nævnte Damer, og kan, hvad Karakter, Dannelse og Kundskaber angaar, overhovedet i alle Henseender, anbefale dem paa det bedste. Enhver Familje vil med fuldkommen Tryghed kunne betro dem sine unge Døttre. Pensjonatet har sit eget Hus i Querallé Nr. 2, et af Villakvartererne i den sundeste og behageligste Del af Dresdens Neustadt. Nærmere Oplysninger vil skriftlig kunne indhentes dersteds. Andre skandinaviske Blade, som maatte antage, at de kanske kunde gjøre en eller anden Familje en Tjeneste dermed, anmodes om velvilligst at indtage disse Linjer. München i Februar 1887. Henrik Ibsen. München, den 4. Marts 1887. Herr boghandler Lund! Siden nytår har jeg mange gange stået i begreb med at lade Dem høre et par ord fra mig, men stadig er der kommet noget ivejen. Jeg har jo også tildels ført et bevæget rejseliv i denne vinter og har derhos været og er fremdeles overlæsset med en hel del extraordinær brevskrivning. Af disse grunde håber jeg De undskylder min lange taushed. Jeg beder Dem modtage min hustrus og min egen bedste tak for Deres ulejlighed ved anskaffelsen af de ifjor høst omskrevne oste. Disse kom i rette tid og i god behold hertil og befandtes at være af den aller fortrinligste beskaffenhed. Vi har endnu en stor del i behold. Men næste gang skal jeg henvende mig til firmaet direkte. Jeg har mærket mig adressen. Ligeledes takker jeg for den i Deres venlige skrivelse af 14. Januar tilsendte veksel. Jeg antager at der fra Bergens teater er indbetalt til Dem 400 kroner for første gangs opførelse af «Rosmersholm» samt at forrige års udbytte af mine aktier i Bergens kreditbank er disponibelt. I så fald beder jeg mig beløbet godhedsfuldt tilsendt, – naturligvis med fradrag af muligens havte udbetalinger. Derhos vilde jeg gerne have et exemplar af Garborgs fortælling «Mannfolk». Jeg har hørt denne bog rosende omtalt i flere henseender, og skønt den er på målet bør jeg vel altså læse den. Det er nok ellers en tækkelig literatur, man er i færd med at grundlægge i Kristiania! Hans Jægers rå bog har man i sin tid sendt mig og jeg gennemlæste den så nogenlunde. «Albertine» kender jeg ikke og bryder mig heller ikke om at stifte bekendtskab med den. For resten er det umuligt andet end at alt dette literære pøbelvæsen kun er en forbigående forvildelse. Men det viser i hvert fald klarlig nok at vort folk endnu ikke på langt nær er modent for frihedens idéer. Her nede begynder nu våren så småt at bebude sig med mildt solskinsvejr. Hjemme har vel vinteren sin magt endnu. Med vore bedste hilsener tegner jeg mig Deres venskabeligst forbundne Henrik Ibsen. München, 20. Marts 1887. Kære frøken Klingenfeld, modtag herved forsikkringen om min hjerteligste deltagelse. Deres hengivne Henrik Ibsen. München, den 25. Marts 1887. Højstærede frøken, Deres forespørgsel, der er stillet sådan ganske i almindelighed og uden at visse bestemte punkter nævnes, ser jeg mig ikke hernede i stand til at besvare. For at kunne yde Dem nogen vejledning måtte jeg være tilstede og se hvorledes De havde anlagt rollen. Det eneste råd jeg kan give Dem er at læse hele stykket gentagende gange grundigt igennem og nøje lægge mærke til hvad de andre personer siger om Rebekka. Vore skuespillere begik i alle fald i tidligere tider ofte den store fejl at studere sine roller isoleret og uden at se tilbørligt hen til personens stilling i og sammenhæng med det hele værk. Jeg har engang i et brev til teaterchefen udtalt mig i korthed om Rebekka og beder ham meddele Dem disse mine antydninger, hvis han ikke har gjort det. Og for øvrigt må De tage Deres studier og iagttagelser fra det virkelige liv til hjælp. Ingen deklamation. Ingen teaterbetoninger. Ingen højtideligheder i det hele taget! Giv hver stemning troværdigt, livsnaturligt udtryk. Tænk aldrig på denne eller hin skuespillerinde, som De har set. Men hold Dem til det liv, som rører sig ude rundt omkring Dem og fremstil et levende, virkeligt menneske. Rebekkas karakter synes jeg ikke det er vanskeligt at trænge ind i og forstå. Men det har sine vanskeligheder at fremstille og gengive denne karakter fordi den er så sammensat. Jeg tviler dog ikke på at De nok får bugt med disse vanskeligheder, dersom De blot tager virkelighedslivet, og dette ene og alene, til grundlag og udgangspunkt for udformningen af Rebekkas personlighed. Og i håbet om et godt udfald tegner jeg mig Deres særdeles forbundne Henrik Ibsen. München, den 29. März 1887. Sehr geehrter Herr! Verzeihen Sie mir gütigst, dass ich Ihnen erst heute meinen herzlichsten Dank für Ihre so überaus liebenswürdige Besprechung meines Schauspieles «Ein Volksfeind» darbringen konnte. Die mir zugesandte Nummer des Neuen Wiener Tageblattes werde ich stets als ein werthvolles und geschätztes Zeichen Ihrer freundlichen Gesinnung aufbewahren. Mit vorzüglicher Hochachtung verbleibe ich Ihr ganz ergebener Henrik Ibsen. München, den 7. April 1887. Werther Freund! Empfangen Sie hierdurch meinen herzlichsten Glückwunsch. Ich bin soeben von Augsburg zuruckgekehrt, sehr müde, und überhaupt nicht in der Lage meine Gratulation persönlich vorbringen zu können. Verzeihen Sie deshalb mein Ausbleiben. Ihr treu ergebener Henrik Ibsen. München, Maximilianstrasse 32, den 12. April 1887. Til direktionen for det norske teater. Bergen. Det var mig en særdeles ubehagelig overraskelse nu nylig gennem min komissionær, boghandler Nils Lund i Kristiania, at blive underrettet om at direktionen endnu ikke til ham har indbetalt honoraret, 400 kroner, for første gangs opførelse af «Rosmersholm». Da jeg havde gjort sikker regning på disse penge og i øjeblikket behøver dem, så må jeg anmode om at beløbet uopholdelig sendes mig direkte hid til München enten i veksel på den herværende «Bayerische Vereinsbank» eller i postanvisning. Jeg tillader mig at henvise til bestemmelserne i den mellem teatret og mig under 28. Oktober 1876 afsluttede kontrakt. Denne har jeg altid holdt mig efterrettelig og jeg tror at teaterdirektionen vil være bedst tjent med at gøre det samme. I forbindelse med ovenstående ønskede jeg mig velvilligst oplyst om, hvor vidt ikke teatret i forrige sæson har opført noget af mine tidligere skuespil. Det foresvæver mig at så har været tilfældet. Men de mig i følge kontrakten tilkommende beløb for gentagne opførelser er ikke bleven indbetalte, hverken til herr Lund eller til mig selv. Også dette anliggende må jeg nu udbede mig bragt på det rene. I forventning om uopholdelig tilsendelse af mit tilgodehavende tegner jeg mig ærbødigst Henrik Ibsen. München, den 14. April 1887. Kære herr Nordahl Rolfsen, Deres venlige skrivelse modtog jeg igår. Mit brev af 12. dennes, som nu vil være i Deres hænder, var egentlig rettet til den nu aftrådte bestyrelse. Jeg vidste jo nok at der var valgt en ny; men jeg trode at denne først skulde træde i funktion til næste sæson. Havde den tidligere direktion blot med et par ord oplyst herr Lund eller mig om forholdene, så havde alt været godt og vel. Men dette er ikke sket. Herr Lund trode derfor lige til for nylig at honoraret var sendt mig direkte og jeg forudsatte som givet at beløbet henlå hos ham og vilde blive mig sendt ved det sædvanlige kvartalsopgør. – Deres oplysninger tilfredsstiller mig fuldkommen og med tilsendelsen har det nu ikke noget overvættes hastværk. Deres venskabeligst forbundne Henrik Ibsen. München, den 15. April 1887. Kære herr Bjørnson, Deres brev modtog jeg i dette øjeblik, og da De ønsker svar straks, sender jeg Dem disse linjer. Spil De altså «Gengangere» på Deres benefice med den af Dem foreslåede rollebesætning. Og gid så Deres valg må bringe et for Dem i enhver henseende tilfredsstillende resultat. Jeg takker Dem for alt det arbejde, De har anvendt på indstuderingen af «Rosmersholm». Af teaterchefens telegram tør jeg jo også slutte at det har båret sine gode frugter. Med vore bedste hilsener til Dem og Deres ærede hustru tegner jeg mig Deres hengivne Henrik Ibsen. München, den 19. April 1887. Herr teaterchef Schrøder! Tillad mig herved at takke for telegrammet og de nærmere meddelelser i brev af 13. dennes. Hvad «honoraret» angår, bedes dette indbetalt til boghandler Nils Lund. Deres ærbødige Henrik Ibsen. Nordahl Rolfsen Bergen Antwort kommt. Alles gut. Jbsen München, den 21. April 1887. Hochgeehrter Herr Doctor, Ich bitte Sie gütigst verzeihen zu wollen, dass ich bis jetzt versäumt habe Ihren sehr werthen Brief zu beantworten. Leider bin ich mit der französischen Sprache nicht vertraut genug, um Ihre Uebersetzung beurtheilen zu können, bezweifele doch nicht, dass sie als eine gelungene zu bezeichnen sei. Es ist mir aber mitgetheilt worden, dass eine andere Uebersetzung desselben Stückes, von einem französischen Schriftsteller in Paris, schon seit langem in Vorbereitung sei, und dürfte es vielleicht Schwierigkeiten darbieten, mit diesem eingebornen Herrn zu konkurriren. Das Manuscript schicke ich morgen zurück, und mit dem herzlichsten Danke für Ihre freundliche Gesinnung zeichne ich mich mit vorzüglicher Hochachtung Ihr ganz ergebener Henrik Ibsen. München, den 21.4.87. Geehrter Herr Ackermann, Ein Drama von mir unter dem erwähnten oder unter einem ähnlichen Titel existirt nicht. Ihr ganz ergebener Henrik Ibsen. München, den 22. April 1887. Højstærede fru baronesse, Jeg må bede Dem godhedsfuldt tilgive at jeg indtil idag har forsømt at sende Dem min skyldige taksigelse for Deres oversættelse af «Vildanden» og for det tilsendte exemplar af samme. Denne oversættelse må utvilsomt betegnes som særdeles vellykket. Jeg selv har jo ikke så let for at fælde nogen afgørende dom med hensyn til sproget. Men fra mange kompetente læsere, med hvilke jeg har talt om sagen, har jeg modtaget den bestemte og enstemmige forsikring at Deres arbejde fortjener al mulig ros og anerkendelse. Modtag derfor godhedsfuldt min bedste tak! På personlisten, foran i bogen, står Groberg anført som «Buchhändler». Denne trykfejl bedes rettet i de exemplarer, der sendes til teatrene og eventuelt i et nyt oplag. Om opførelsen af «Rosmersholm» i Augsburg forudsætter jeg at De har læst avisberetningerne. Bifaldet var storartet og stormende også ved den anden forestilling, ved hvilken jeg dog ikke var tilstede. Jeg erfarer at 2. oplag af dette stykke nu er udkommet og håber at herr Fischer sender mig i alle fald ét exemplar af samme. Det generer mig nemlig at skulle købe mine egne arbejder i bogladerne. De antydede i et af Deres breve at De kunde have lyst til at oversætte «Kærlighedens Komedie». Jeg har hidtil ikke svaret Dem herpå, men vilde naturligvis med største glæde modtage Deres tilbud, hvis det blot kan realiseres. Men foretagendet vilde støde på store vanskeligheder. Dette skuespil er jo helt igennem skrevet på rimede vers, som ikke vilde falde let at gengive i oversættelse. Under alle omstændigheder måtte denne foretages med de forkortelser og sammendragninger i dialogen, hvilke jeg allerede har gjort til brug for det kgl: teater i København. Et således rettet originalexemplar skal jeg på forlangende med fornøjelse tilsende Dem. Med gentagen tak og med min forbindtligste hilsen så vel til Dem selv som til Deres ærede fru moder tegner jeg mig Deres ærbødigst hengivne Henrik Ibsen. München, den 25. April 1887 Kære frøken Riis! Jeg er nu for tiden så plaget med brevskrivning at det, indtil idag har været mig en umulighed at besvare Deres henvendelse. De skriver at De agter at søge ansættelse i et af vore regeringskontorer og udbeder Dem i den anledning en anbefaling fra mig. Jeg har imidlertid ingen klar forestilling om, hvilke kvalifikationer der kræves for at blive antaget i departementstjeneste. Om Dem ved jeg af personlig erfaring at De i Deres forholdsvis lange funktionstid som bibliotekar, økonom, regnskabsfører og sekretær i den skandinaviske forening i Rom, stedse har lagt for dagen den mest exemplariske ordenssans og samvittighedsfuldhed. Jeg ved at De besidder en ualmindelig stilistisk evne og mangeårig øvelse i at udtrykke Dem skriftligt. Deres klare intelligents og nedarvede dannelse har jeg ofte havt anledning til at glæde mig over. Derhos er De jo i besiddelse af grundige sprogkundskaber og af kendskab til livet og til forholdene overhovedet. Bedst vilde det visst være om De rejste derop og personlig talte Deres sag. Men hvis De ikke vover at foretage den lange rejse på det uvisse, så må De se at få nogen anden til at tale og virke for Dem. Og hvis De tror at mine foranstående udtalelser kan gavne Deres sag, så må De gerne oversende dette brev samtidig med Deres ansøgning. Med vore bedste ønsker om et godt udfald tegner jeg mig Deres hengivne Henrik Ibsen. München, den 26. April 1887. Kære herr Lund! Tillad mig herved at frembære min forbindtligste tak for den i Deres venlige brev af 6. dennes fremsendte veksel. Fra bestyrelsen for Bergens teater har jeg modtaget en skrivelse og håber nu at få mit honorar direkte tilstillet en af de nærmeste dage. Mit eget såvelsom min søns abonnement på «Aftenposten», «Dagbladet» og «Verdens Gang» bedes betalt for så vidt sådant ikke er sket. Jeg frygter at jeg i sin tid glemte at underrette Dem om abonnementstegningen for min søn. Men jeg husker med bestemthed at jeg henviste avisexpeditionerne til at legitimere sig hos Dem ved forevisning af bestillingskortene. Denne anmodning er formentlig fra avisfolkenes side bleven forglemt eller forsømt. Det var mig meget kært at erfare at dampskibet «Dronningen» nu endelig iår giver et lidet udbytte. Jeg håber De er så god at lade beløbet hæve. Ligeledes beder jeg Dem modtage, hvad Kristiania teater indbetaler for «Rosmersholm». Betingelserne er denne gang 10 & percnt; af hver forestillings bruttoindtægt. – Det var først gennem Deres skrivelse af 11. Marts at jeg erfarede at De var bleven ægtemand. Hvis det går an så lang tid bagefter, da beder jeg Dem og Deres ærede frue modtage vore hjerteligste lykønskninger. Deres hengivne og forbundne Henrik Ibsen. München, den 3. Maj 1887. Kære herr justitsråd Hegel! I lang tid har jeg nu ikke ladet høre fra mig, og når jeg skriver Dem til idag, så er det ikke i mine egne anliggender. Sagen er nemlig den, at en kær veninde af vort hus, min tidligere oversætterinde, frøken Emma Klingenfeld, i disse dage afrejser til København, hvor hun agter at tilbringe et par måneder. Nu ønsker hun særdeles gerne under sit ophold dersteds at måtte aflægge Dem en visit, og for at udvirke tilladelse hertil har hun anmodet mig om et par introducerende linjer. Hensigten med at besøge Dem er ingenlunde den, at De «skal gøre noget for hende». Hun har før været i København, er naturligvis fortrolig med sproget og forstår godt at hjælpe sig selv. Men hun vilde nok gerne af Dem ved tid og lejlighed anbefales som oversætterinde hos forfattere, som De kender eller står i forbindelse med. Frøken Klingenfeld er en formuende dame og behøver ikke at søge oversætterarbejde som levevej. Men hun nærer den mest levende interesse for vor literatur og besidder ganske ualmindelige evner i oversætterfaget. Når jeg i den senere tid ikke selv har benyttet hende, så er grunden den at jeg har været nødt til at søge alliance med driftige konkurrenter i Berlin for dog i det mindste at redde en del af det pekuniære udbytte. Tidligere har hun for mig oversat «Hærmændene», «Fru Inger», «Samfundets støtter» og sidst «Gildet på Solhaug». For Bjørnson har hun oversat hans omarbejdede «En hanske» og har nu nylig fuldført oversættelsen af E. v. d. Reckes tekst til Lange-Müllers nye opera «Jeanne». Som bekendt har hun derhos med held løst den kæmpeopgave at oversætte «Adam Homo». (Udkommet hos Schottländer i Breslau.) – I håb om at De ikke tager mig denne henvendelse ilde op med vore bedste hilsener til Dem selv og til Deres kære børn tegner jeg mig Deres hjertelig hengivne og forbundne Henrik Ibsen. München, den 10. Maj 1887. Kære herr Lindberg! I det jeg bringer Dem min bedste tak for Deres venlige brev skal jeg bemærke følgende: Dagmarteatrets direktør har ikke henvendt sig til mig for at erholde rettighed til at opføre «Rosmersholm». Derimod har frøken Aahlberg for nogen tid siden bedet mig om tilladelse til at måtte spille stykket ved sin benefice. Jeg forstod hende som om der kun tænktes på denne ene gangs opførelse og jeg afslog anmodningen da jeg af erfaring véd, hvor forhastet og mangelfuld indstuderingen blir under sådanne omstændigheder. Herr Foghts forespørgsel imødekom jeg under forudsætning af at De fremdeles skulde medvirke ved opførelsen. Men efter hvad De i Deres skrivelse antyder vil dette ikke blive tilfældet og jeg antager derfor at herr Foght har opgivet sin plan for Københavns vedkommende. Under disse omstændigheder har jeg intet imod at De indtræder i hans rettigheder på de ham tilbudte betingelser. De har da frie hænder til at arrangere Dem med Dagmarteatret eller med Kasino uden at jeg får videre befatning med sagen. Disse få ord for idag. Om Deres store plan med «Kejser og Galilæer» en anden gang. Hjertelig tak og hilsen! Deres hengivne Henrik Ibsen. München, den 17. Maj 1887. Kære herr Nordahl Rolfsen, tak for brevet og for Deres løfte om at mit tilgodehavende nu skal blive mig udbetalt. I Deres egenskab af bestyrelsens formand håber jeg at De godhedsfuldt har indseende med at hidsendelsen sker uden yderligere forhaling, således at beløbet kan være i mine hænder inden denne måneds udgang. Her nede har jeg nemlig i regelen aldrig flere penge end der behøves til husholdningen, og remisse fra Bergens teater havde jeg gjort sikker regning på og arrangerede mig derefter. I Juni forlader vi München for at tage sommerophold et eller andet sted, – hvor, er endnu ikke bestemt. Deres hengivne Henrik Ibsen. München, den 24. Maj 1887. Herr Ernst Brausewetter. Stuttgart. Som svar på Deres ærede skrivelse skal jeg bemærke at mit skuespil «Vildanden», oversat af M. v. Borch, allerede for flere måneder siden er udkommet hos S. Fischer i Berlin og på titelbladet betegnet som «einzige vom Verfasser autorisirte deutsche Ausgabe». At jeg under disse omstændigheder ikke kan autorisere den af Dem forsøgte oversættelse er naturligvis en selvfølge. Udgivelsen af Deres oversættelse på nærværende tidspunkt vilde desuden i høj grad, og dette i flere henseender, skade mine interesser. Jeg må derfor anmode Dem om, i alle fald indtil videre, at holde den tilbage. Derhos må jeg på det bestemteste frabede mig at De udgiver nogen oversættelse af «Kejser og Galilæer», så længe ikke samme er gennemlæst af mig selv. Dette værk egner sig ikke til at oversættes af en begynder og kræver derhos af vedkommende grundig filologisk dannelse, uden hvilken det græske anstrøg i dette dramas sprogtone ikke kan gengives. Det strider desuden aldeles imod mine intentioner at lade dette store arbejde udkomme på tysk så kort tid efter oversættelserne af «Rosmersholm» og «Vildanden». Jeg og mine faste, prøvede oversættere går nemlig frem efter en forud lagt og nøje prøvet plan og jeg vilde ikke uden skarpt og offentligt at protestere kunne tåle at se denne plan krydset af ukaldede og udenforstående. Selvfølgelig er jeg Dem erkendtlig for den interesse, hvormed De omfatter min literære virksomhed. Men den bedste måde, hvorpå De vil kunne lægge denne interesse for dagen i gerning vil være ved at holde Deres oversættelse af «Kejser og Galilæer» tilbage indtil jeg underretter Dem om at den belejlige tid er kommen. For bekvemheds skyld skriver jeg dette brev på norsk i det jeg forudsætter at sproget ikke foranlediger nogen vanskelighed for forståelsen. Og idet jeg føler mig forvisset om at De ved nærmere at tænke over sagen vil erkende gyldigheden af de grunde, som bevæger mig til ikke for tiden at modtage Deres velvillige tilbud om at virke som min oversætter tegner jeg mig Deres særdeles forbundne Henrik Ibsen. München, den 28. Mai 1887. Sehr geehrter Herr! Für Ihre freundliche und eingehende Besprechung meines neuen Schauspieles sowie für Ihren liebenswürdigen Brief bitte ich Sie meinen besten Dank empfangen zu wollen und zeichne mich Ihr ganz ergebener Henrik Ibsen. München, den 1. Juni 1887. Kære herr justitsråd Hegel! I lang tid har jeg nu ikke ladet høre fra mig og når det sker idag så kommer jeg desværre derved til at påbyrde Dem en ulejlighed. Jeg har nemlig at indbetale til min søn et beløb af 120 dollar. Men denne sum har jeg ikke disponibel hernede og nødsages derfor til at bede Dem om godhedsfuldt at ville lade ham tilstille en veksel eller anvisning lydende på beløbet. Sigurds adresse er for nærværende tid: Consulate of Sweden and Norway, New-York. Dersteds har han nemlig at gøre tjeneste indtil udløbet af denne måned. Vi har nu fattet den beslutning at tilbringe sommeren i Danmark, nærmest i Jylland, hvorhen vi begiver os i begyndelsen af Juli og hvor vi agter at slå os ned for det første, et eller andet sted ved kysten. Til København kommer vi ikke denne gang. Jeg må have ro og ensomhed, så at jeg kan komme til at arbejde for alvor. Dette har i vinter ikke været mig muligt da jeg har været optaget af så mangt og meget andet. Med stor interesse har vi læst om den storartede måde, hvorpå De er bleven fejret og selv har fejret Deres fødselsdag iår. Gid vi kunde have været tilstede! Jeg håber dog at vort telegram kom frem i rette tid. Vi afsendte det tidligt om morgenen. Jeg håber at herr Lindberg eller herr Foght til Dem har indbetalt honoraret for opførelsesretten til «Rosmersholm» i Sverig og Norge. Rimeligvis kommer førstnævnte til at opføre stykket udover efteråret på et af de københavnske teatre. Han tænker også på at bringe «Kejser og Galilæer» frem dersteds. For Henrik Pontoppidans fortællinger «Fra Hytterne», som De havde den godhed at sende os, beder jeg Dem modtage vor bedste tak. Vi har læst dem med stor glæde. Men nu tør jeg ikke længer lægge beslag på Deres tid. Min er også knap idag. Jeg beder derfor Dem og Deres kære børn modtage vore varmeste hilsener i det jeg tegner mig Deres hjertelig hengivne Henrik Ibsen. München, den 12. Juni 1887. Kære herr justitsråd Hegel. Tillad mig herved at aflægge Dem min forbindtligste tak så vel for Deres ulejlighed med Sigurds veksel som for konverteringen af de omskrevne obligationer. At en sådan foranstaltning var i vente har jeg allerede i længere tid været forberedt på. Hanfstängls nye fotografi i kabinetsformat, der er særdeles vellykket, skal det være mig en fornøjelse at sende Dem en af dagene. Ligeledes håber jeg at kunne opdrive et par ældre portrætter. Men disse ligger ikke mere end 12–14 år tilbage i tiden. Fra tidligere dage er jeg ikke i besiddelse af billeder og ved heller ikke, hvor sådanne skulde kunne opdrives. Men nu det hele foretagende? Mangen gang er jeg bange for at det kanské egentlig er Henrik Jægers pågåenhed, som tvinger det frem. Og så erindrer jeg godt at jeg selv for et par år siden, da Jægers arbejde kom på tale, yttrede at det vilde være heldigere om udgivelsen udsattes til foråret 1888. Men jeg kan forsikkre Dem at dette fra min side meget mere var en udflugt, for at vinde tid, end et ønske, og at De aldeles ikke må fæste Dem derved eller føle Dem bunden deraf. Mig vilde det være det aller behageligste om den mærkedag i mit liv, som indtræffer i næste år, måtte i enhver henseende gå aldeles lydløst og sporløst forbi i de nordiske lande. Jeg behøver vel ikke at forsikkre Dem om, at jeg varmt og oprigtigt påskønner dette nye vidnesbyrd om Deres venskab, som ligger deri at De er rede til at indlade Dem på et så lidet lokkende foretagende. Men jeg kender meget godt den stilling, som min kæmpende virksomhed foreløbig har sat mig i hjemme. Og derfor har jeg holdt det for min pligt og skyldighed at udtale disse mine betænkeligheder. – For resten skriver jeg idag nærmest for at bede Dem om godhedsfuldt at ville sende mig 1000 kroner enten i veksel eller i tyske sedler. Både min hustru og jeg glæder os overordentlig til at få sé havet igen. Vi taler ofte om at i grunden kunde vi jo meget godt slå os ned for alvor deroppe. Men det er dog vel kanské bedst for os at have, i alle fald indtil videre, et fast punkt, hvortil vi kan vende tilbage, udenfor de hjemlige grænsepæle. Her nede har vi endnu ikke havt ordentlig sommer iår. At gå ud uden overtøj kan der næsten aldrig være tale om. Vi håber at finde solskinnet og varmen oppe ved vesterhavet. Og skulde end uvejret forfølge os did op, så er jo havet da desto pragtfuldere. Og så beder jeg da Dem og Deres kære at modtage vore bedste hilsener idet jeg tegner mig Deres hjertelig hengivne Henrik Ibsen. München, Maximilianstrasse, 32, den 13. Juni 1887. Højstærede herr Ancher! Når jeg, uden at være personlig kendt af Dem, vover at besvære Dem med en forespørgsel, så kan jeg til min undskyldning kun anføre at jeg ikke véd nogen anden at henvende mig til. Sagen er den at min hustru og jeg agter for nogen tid at tage ophold et eller andet sted ved havet, i det nordlige Jylland. Vi begiver os derfor først og fremst til Fredrikshavn. Skulde De godhedsfuldt ville anbefale mig et hotel dersteds? Finder vi at stedet egner sig for os til et længere ophold, så slår vi os ned der for det første. I modsat fald tænker vi på Skagen. Men så frygter vi for at alle lejeboliger dersteds måské allerede er optagne. Vi kunde godt hjælpe os med to–tre værelser. Tror De at en sådan liden lejlighed kunde være at opdrive? Vi afrejser herfra, direkte, omkring den 1ste Juli. Skulde De inden den tid ville vise mig den velvilje med et par ord på et brevkort at besvare de fremsatte spørgsmål, så vilde jeg føle mig Dem overordentlig takskyldig. I håb om snart at få anledning til at gøre Deres personlige bekendtskab og med gentagen undskyldning for den forvoldte ulejlighed tegner jeg mig Deres ærbødigst forbundne Henrik Ibsen. München, den 24. Juni 1887. Kære herr justitsråd Hegel! Idet jeg forbindtligst takker for det tilsendte pengebeløb vedlægger jeg herved to fotografier, hvoraf det største er ganske nyt. Andre ved jeg ikke at opdrive. I slutningen af måneden rejser vi nordover. Jeg har henvendt mig til maleren Michael Ancher for at erholde nogle oplysninger angående Skagen og egnene der omkring og har fra ham modtaget et overordentlig elskværdigt brev, så vi nu er ganske sikkre på at finde en god og venlig modtagelse. Vi glæder os derfor nu dobbelt til rejsen. Med vore bedste hilsener til Dem og Deres kære børn tegner jeg mig Deres hjertelig hengivne Henrik Ibsen. Mit exemplar af bladet bedes tilbageholdt indtil nærmere meddelelse skér. München, den 26. Juni 1887. Henrik Ibsen. München, den 26. Juni 1887. Herr boghandler Lund! Da vi om nogle dage tiltræder vor sommerrejse, anmoder jeg Dem herved om ikke at sende nogen remisse forinden nærmere meddelelse sker. Deres hengivne Henrik Ibsen. Sæby, den 7. August 1887. Kære herr Lund, Det sted, hvorfra jeg daterer disse linjer er visst Dem lige så ubekendt som det var mig indtil få dage forinden vi kom hid. Det er en liden venlig by et par mil fra Fredrikshavn ved det åbne hav og med prægtige skove omkring. Jernbanen fører ikke hid og som følge deraf er her kun få rejsende, men desto mere fred og stilhed. Her har vi nu tilbragt 3–4 uger og tænker nu på snart at bryde op og drage andet steds hen. Hvor vor næste station blir, er endnu ikke afgjort. Jeg vil i den nærmeste tid komme til at behøve pengeforstærkning, og beder Dem derfor om godhedsfuldt at ville sende mig, hvad jeg måtte have indestående, enten i sedler eller i anvisning på et eller andet hus i Frederikshavn, hvis kreditkassen har forbindelse med noget sådant. Deres brev bedes også adresseret til Frederikshavn. Det vil derfra sikkrest og hurtigst komme mig i hænde, hvor jeg end måtte opholde mig. Hele sommeren har her nede været og er fremdeles overordentlig smuk, – en fuldstændig modsætning til den skrækkelige sommer, som vi for to år siden oplevede i Norge. – Med vore bedste hilsener til Dem og Deres ærede frue tegner jeg mig Deres venskabeligst forbundne Henrik Ibsen. Sæby, den 13. August 1887. Kære herr justitsråd Hegel! I halvanden måned har min hustru og jeg nu levet her oppe i det nordligste Jylland, hvor vi den hele tid har befundet os og fremdeles befinder os udmærket vel tilfreds i alle henseender. Jylland er et dejligt land at tilbringe sommeren i. Menneskene er venlige og elskværdige; det åbne hav har vi daglig for øje i umiddelbar nærhed og vejret er i år det smukkeste, man kan ønske sig. Her i Sæby har vi nu boet i fire uger og agter at blive her nogen tid endnu. Hvor vidt vi så senere drager op til Skagen er endnu ikke afgjort. – Når jeg idag lader høre fra mig, så er det, som sædvanlig, for at lægge beslag på Deres tjenestvillighed i et par anliggender. M. v. Borch i Berlin er nemlig i begreb med at oversætte «Kærlighedens komedie» og vil efter mit råd tage hensyn til de forkortelser og sammendragninger, som jeg har foretaget i det af mig i sin tid til det kongelige teater indleverede exemplar af stykket. Af nærliggende grunde vilde jeg imidlertid meget nødig sætte mig i nogen ny direkte forbindelse med teatrets embedsmænd og tillader mig derfor at bede Dem om på en eller anden måde og for min regning at få forkortelserne overførte i et andet exemplar, hvilket derefter bedes godhedsfuldt sendt under korsbånd med adresse: Frau Baronin M. v. Borch. – Potsdamerstrasse, 123.b. Berlin. Det andet anliggende gælder indlagte veksel. Jeg har ikke tidligere havt forbindelse med huset Salomonsen & comp. og tænker mig muligheden af at man, hvis jeg indsendte vekselen direkte, måské kunde gøre vanskeligheder, kræve ægtheden af min navnepåtegning attesteret eller lignende. Derfor vilde jeg være Dem særdeles takskyldig om De godhedsfuldt vilde lade beløbet hæve og derefter ved tid og lejlighed sende mig samme hid til Sæby. – Fra Henrik Jæger har jeg intet hørt. Han ved jo nok at jeg opholder mig her; men det er vel tvilsomt om han kan foretage den ikke så ganske korte rejse. For øvrigt er der jo god tid endnu, og det er vel muligt at jeg senere hen på sommeren kommer ham noget nærmere. Jeg tænker nemlig undertiden på at tage en afstikker over til Marstrand eller Strømstad. Men dette er rigtignok endnu kun løse muligheder. Vi henlever i det håb at alt hos Dem står vel til og beder Dem alle modtage vore bedste hilsener Deres hjertelig hengivne Henrik Ibsen. Sæby, Danmark, 22. 8. 87. Kære herr Elias, Deres venskabelige meddelelse havde jeg den glæde at modtage hersteds igår. Tillad mig herved at sende Dem min hjerteligste lykønskning og en ærbødigst anbefaling til Deres brud. Deres hengivne Henrik Ibsen. Fra nu af bedes bladet sendt til Stockholm, poste restante. Forb: Henrik Ibsen. Dr. Karl Warburg. Nygatan 13. St: Netop ankommen til Göta Källare. Tænker at rejse imorgen. Kan De, så kom iaften i hotellet. Jeg ikke antrukken til visit. Kære Fredrikson, da du ønsker et par ord fra min hånd, så lad mig få udtale for dig min tak for mangeårig kunstnerisk samvirken og håbet om fortsættelse af samme i fremtiden. – Göteborg, den 12. September 1887. Henrik Ibsen. Gangbud Feilitzen Löfvingsborg Linköping Ibsen, fru Edgren passera Matala med Ceres torsdag e m 5, föreslå Robinson att möta Ibsen den 26. September 1887. Kære veninde, hjertelig tak for fotografiet, for brevet og frem for alt for dit trofaste venskab. Det har været mig umuligt at komme ud til Lyran og idag rejser jeg. Tusende hilsninger og gode ønsker. – Din hengivne Henrik Ibsen. Stockholm, den 26. Septbr 1887. Herr student Ferdinand Stockenberg. Uppsala. De har yttret det venlige ønske at erholde en prøve på min håndskrift. Jeg sender Dem derfor disse linjer med en forbindtligst hilsen. Henrik Ibsen. København, den 1. Oktober 1887. Til Studenterforeningens Seniorat. For den modtagne indbydelse aflægger jeg min forbindtligste tak og skal have den ære at gøre brug af samme. Ærbødigst Henrik Ibsen. Kære herr Fibiger, Jeg står midt oppe i forberedelserne til afrejsen og må derfor indskrænke mig til at sende Dem en venlig hilsen. Deres Henrik Ibsen København, 3. Oktober 1887. Deres excellence! Min eneste genlevende broder, Ole Paus Ibsen, bosat på Tjømø, søger en fyrvogterpost og beder mig om i denne sag at være hans talsmand hos Deres excellence. Tør jeg i den anledning anholde om Deres excellences velvillige gennemlæsning af indlagte brev og attester? Selv har jeg intet yderligere at anføre. Med udmærket højagtelse Deres excellences ærbødigst forbundne Henrik Ibsen. København, 6. 10. 87. Herr kand: Godskesen, Tillad mig herved at bringe Dem min bedste tak for besøget. Jeg kan desværre ikke gøre gengæld, da jeg netop står i begreb med at afrejse. Det gør mig ondt at min nærværelse i Studenterforeningen ved festen i lørdags har fremkaldt bemærkninger i pressen. At jeg ikke på nogen måde har foranlediget disse, håber jeg det er overflødigt at forsikkre Dem om. Deres ærbødigst forbundne Henrik Ibsen. München, den 8. November 1887. Kære herr professor! Deres så overordentlig venlige og elskværdige brev vil jeg ikke et øjeblik lade ubesvaret. At få et omfattende literær-historisk værk tilegnet mig her i det store kulturland er for mig en udmærkelse, som jeg aldrig før havde tænkt mig muligheden af, og jeg véd ikke nogen anden hædersbevisning, jeg vilde skatte højere. Tillad mig derfor at frembære for Dem og herr doktor Schlenther min hjerteligste taksigelse for dette nye vidnesbyrd om Deres venskab og velvilje og for den mig tiltænkte æresbevisning, hvilken jeg naturligvis med den største glæde modtager. – Selv om jeg ikke idag havde modtaget brev fra Dem, havde jeg foresat mig i denne uge at skrive Dem til. Jeg har nemlig lige indtil nu været så forsømmelig ikke at takke Dem for den paket, De i afvigte sommer havde den godhed at sende mig. Deres fine karakteristik og fremstilling af Wilhelm Scherer har jeg læst med den højeste interesse. Det var for mig en sand berigelse at stifte bekendtskab med denne tiltalende personlighed, der træder så klart og levende frem gennem Deres skildring. Afhandlingen om Voluspå bragte også meget og mangt, som jeg hidtil ikke havde vidst besked om eller havt rede på. – Af aviserne erfarer jeg med beklagelse at min tidligere oversætter, Wilhelm Lange, er bleven sindssyg. Meddelelsen herom kom mig for resten ikke overraskende. I forrige måned sendte han mig nemlig et par breve, der syntes at tyde hen på en abnorm sindstilstand. Jeg håber dog at hans sygdom kun er forbigående. For øvrigt agter jeg ikke herefter, så vidt det står til mig, at benytte ham som oversætter. Nogen bedre, pålideligere og mere forstående end baronesse v: Borch kan jeg ikke ønske mig. Jeg hører at dr: Brahm for tiden befinder sig i Italien og håber at træffe ham hersteds på tilbagerejsen. Til alle fælles venner og bekendte i Berlin beder jeg Dem, når lejlighed gives, at frembære min hilsen. Til Dem selv og doktor Schlenther en gentagen hjerteligst tak! Deres hengivne og venskabeligst forbundne Henrik Ibsen. München, den 15. November 1887. Herr boghandler H: Österling. Helsingborg. Under mit ophold i Stockholm i afvigte September måned havde De den godhed at sende mig et exemplar af Strindbergs dengang nys udkomne sørgespil «Fadren» og jeg beder Dem herved modtage min forbindtligste tak for denne værdifulde gave. Et nyt værk af en digter som Strindberg læser man jo imidlertid ikke gerne midt under en rejses uro og skiftende stemninger. Jeg har derfor opsat læsningen og studiet af denne digtning indtil nu da jeg er kommen tilbage til hjemmet og til stilheden. Strindbergs iagttagelser og erfaringer på det område, som «Fadren» nærmest behandler, stemmer ikke overens med mine. Men dette hindrer mig ikke i også i dette nye digterværk at erkende og gribes af forfatterens voldsomme styrke. «Fadren» skal jo nu snart opføres i København. Blir det spillet som det skal, med ubønhørligt virkelighedspræg, så kommer det til at øve en rystende virkning. Med en gentagen taksigelse tegner jeg mig Deres ærbødigst forbundne Henrik Ibsen. München, den 17. November 1887. Kære herr etatsråd Hegel! Nu er jeg da for længe siden kommen til ro igen efter det omflakkende liv i sommer. Men en hel del ubesvarede breve og andet lignende havde dog ophobet sig under rejsen, så at jeg efter vor tilbagekomst daglig har havt fuldt op at gøre. I modsat fald skulde jeg visselig ikke have ventet så længe med at frembære min hustrus og min egen hjerteligste tak for al udvist venlighed imod os under opholdet i København. Lad det da imidlertid ske herved! Vi skal aldrig glemme samværet med Dem og Deres kreds. Min hustru har desværre ikke befundet sig ganske vel siden hjemkomsten. Hun har nemlig lidt af rheumatiske smerter i benene, hvilket har gjort hende det besværligt at gå ud og navnlig at stige op eller ned af trapper. Nu er jo heldigvis dette ildebefindende omtrent hævet; men det har dog bevirket at optagelsen af det i København omtalte fotografi er bleven forsinket. Det følger nu endelig hermed indlagt og jeg håber at det endnu fremkommer i betimelig tid og at det vil findes vel anvendeligt til gengivelse i træsnit eller lignende. Et par skrevne ark af en for nogle år siden påbegyndt selvbiografi har jeg, efter megen søgen, nu endelig fundet. Jeg omtalte dette brudstykke for Henrik Jæger i sommer og han ønskede meget at komme i besiddelse deraf. Om et par dage sender jeg ham det. Med vore bedste hilsener til Dem og Deres kære børn tegner jeg mig Deres hjertelig hengivne Henrik Ibsen. IDA AALBERG HELSINGFORS MODTAG VORE HJERTELIGSTE OENSKER I ANLEDNING DAGEN IBSEN München, den 25. November 1887. Kære ven! Hjertelig tak for dit brev! Indlagt følger en billet til Chronegk. Det var mig ganske ubekendt at «Gespenster» påtænktes opført i Dresden og det skal interessere mig meget at erfare hvorledes det dersteds bliver modtaget, – forudsat at opførelsen virkelig kommer i stand. At denne i så fald vil være tilgængelig også for damer kan jeg ikke tvile på. Således har i det mindste hidtil været tilfældet overalt, hvor stykket har været spillet. Opholdet i Sverig i sommer vil altid blive mig uforglemmeligt. Jeg havde så halvvejs håbet at vi skulde kunne mødes deroppe, men det blev der da intet af. Din nye digtsamling imødesés naturligvis med stor længsel og forventning. Hvad mig angår så har jeg i år intet at byde til jul. Under rejsen fandt jeg hverken tid eller sindsro til at arbejde og efter tilbagekomsten har jeg været helt optagen af uopsættelig brevskrivning angående forretninger af forskellig slags. Dette er desværre tilfældet også i dag. Jeg må derfor afbryde idet jeg beder Dig og din kære højt ærede hustru modtage vore hjerteligste hilsener. Din altid hengivne Henrik Ibsen. München, den 2. December 1887. Kære herr etatsråd Hegel! Tag mig endelig ikke ilde op at jeg i denne for Dem visstnok meget travle tid kommer med en henvendelse, som medfører ulejlighed. Jeg nødes nemlig til at bede Dem om godhedsfuldt at ville sende mig hid 1000 kroner, enten i tyske sedler eller i veksel samt til Sigurd en anvisning modsvarende et beløb af 500 kroner. Hans adresse er fremdeles: Legation of Sweden and Norway. Washington. D. C. – America. Hvor vidt jeg hos Dem for tiden kan disponere over så store summer ved jeg jo rigtignok ikke. Men jeg stoler under alle omstændigheder på Deres sædvanlige tjenstvillighed. Af aviserne ser jeg at «Rosmersholm» nu er opført på Dagmarteatret. Aftalen med herr Lindberg var at han som honorar for stykket skulde forud indbetale til Dem 600 kroner. Hvis dette ikke er sket, vil det sikkert ské i den nærmeste fremtid. Herr Lindberg er fuldt ud pålidelig og vederhæftig. Med teatret har jeg ingen forhandlinger ført om opførelsen. Jeg håber at min hustrus fotografi er kommet Dem rigtig i hænde og at det er befundet brugbart for øjemedet. Skulde brevet, hvori det sendtes, – hvad jeg siden har fåt grund til at befrygte, – have været utilstrækkelig frankeret, beder jeg Dem meget om undskyldning. – Med vore bedste hilsener til Dem og Deres kære børn tegner jeg mig Deres hjertelig hengivne Henrik Ibsen. München, den 22. December 1887. Kære herr etatsråd Hegel! Just som jeg sad i begreb med at sende Dem et par ord for at udtale vore bedste ønsker om en glædelig jul efter Deres overståede sygdom, erfarer vi med beklagelse at De igen befinder Dem på sygelejet. Vær forvisset om at vi med oprigtig og levende deltagelse tænker på Deres befindende. Vi føler os dog forvissede om at De ret snart kommer på fode igen, og med dette håb sender vi Dem vor varmeste tak for alt godt og for al udvist venlighed i det nu snart forløbne år. Og gid så det nye år må i enhver henseende bringe lykke og glæde for Dem og for Deres kære familjekreds. Deres hjertelig hengivne Henrik Ibsen. Jacob Hegel Kbhv Budskabet modtaget med dyb Sorg og inderlig Deltagelse. Den Bortgangne uforglemmelig og uerstattelig paa store Omraader. Henrik Ibsen. München, den 29. December 1887. Kære herr professor! Nu, da dette for mig så indholdsrige år er i færd med at gå til ende, er det naturligt at mine tanker i øget grad vender sig mod de dage i Stockholm, fra hvilke jeg medbragte så rige erindringer. For det meget heraf, som jeg skylder Dem og Deres ærede frue beder jeg om at måtte sende en hjertelig tak i det jeg frembærer mine bedste ønsker om alt godt i det nye året. Deres hengivne og forbundne Henrik Ibsen. München, den 29. December 1887. Kære fru Edgren, Hjertelig tak for samværet i Sverig! Den herlige kanalrejse glemmer jeg aldrig, og heller ikke de lyse og lykkelige dage i Göteborg og Stockholm. Siden min tilbagekomst har jeg med levende interesse læst «Sommerdrømme», det eneste af Deres forfatterskab, som jeg hidtil ikke kendte. Og så takker jeg Dem hjerteligst for Deres paraleldramaer, som De har været så venlig at sende mig. Den bog skal jeg nu til at studere. Det er en mærkelig tanke, som ligger til grund for den. Men kan man egentlig tænke sig muligheden af to forskellige skæbner for et og samme menneske? Ja, hvis man kunde få leve sit liv om igen på grundlag af sine indvundne erfaringer! – Med forbindtligst hilsen til herr Edgren ønsker jeg Dem et godt og glædeligt nytår. Deres hengivne Henrik Ibsen. Herzlichsten Dank und Gruss! Ihr ergebenster Henrik Ibsen. München, den 8. Januar 1888. Kære herr Arbo, hjertelig tak for nytårskortene og for det lille kunstværk, der ledsagede dem. Jeg skal altid bevare det som en værdifuld erindring. Med vore bedste hilsener til Dem og Deres ærede frue tegner jeg mig Deres venskabeligst forbundne Henrik Ibsen. Hjertlig hilsen og lykönskning i mange gode aar endnu med digtning till heder for Finland og gläde for hele norden. Henrik Ibsen. München – Maximilianstrasse 32 – 16. Januar 1888. Kære fru Edgren! I al hast har jeg den fornøjelse at sende Dem indlagte kort til Paul Lindau. Når De kommer til Dresden beder vi Dem om at hilse grev Snoilskys på det hjerteligste fra os. Ligeledes herr og fru v. Vollmar. Min hustru og jeg glæder os overordentlig til at få se Dem her i den nærmeste fremtid! Deres hengivne Henrik Ibsen. München, den 30. Januar 1888. Kære herr boghandler Hegel. Når jeg efter Deres kære faders, min uforglemmelige vens bortgang ikke har skrevet Dem til, så er grunden den at jeg har troet at vise Dem den bedste tjeneste ved så meget som muligt at lade Dem i ro i disse sorgens og savnets første tunge uger. Vær forvisset om at vore tanker og vor deltagelse daglig har været hos Dem og hos Deres nærmeste. – I forgårs og igår modtog jeg Deres to breve, hvilke jeg herved skal besvare. Hvad angår de værdipapirer, som Deres fader har opbevaret for mig, vilde jeg være Dem meget takskyldig om disse måtte få bero i Deres værge på samme måde som hidtil. Hvis ikke dette brev skulde findes brugeligt til forelæggelse for exekutorerne i Deres faders bo, skal jeg til dette øjemed sende Dem en særlig erklæring. Det omskrevne fotografi, hvilket herved tilbagesendes, ønsker jeg gerne reproduceret i Henrik Jægers bog, forudsat at tiden tillader det. Derimod tror jeg ikke det er nødvendigt at tilstille mig korrekturarkene til gennemsyn. Under samværet med Henrik Jæger i afvigte sommer forelagde han mig og fik besvaret samtlige de spørgsmål, angående hvilke han befandt sig i tvil. Og hvad fremstillingsformen betræffer tør vi vel stole på hans literære taktfølelse. Skulde der imidlertid i arkene forekomme et eller andet, som De specielt ønskede at forelægge mig, skal sagen fra min side blive expederet med al mulig hurtighed. Jeg glæder mig nu meget til udgivelsen af denne bog. Med vore hjerteligste hilsener til Dem, Deres frue og børnene tegner jeg mig Deres hengivne og forbundne Henrik Ibsen. München, den 9. Februar 1888. Kære herr professor! Igår erholdt jeg tilsendt fra Berlin korrekturaftryk af 1ste akt af «Kaiser und Galiläer» og remitterer samme idag til boghandler S. Fischer, der forudsættes at være afsenderen skønt intet skriftligt medfulgte. Jeg kan ikke noksom bevidne Dem og herr Herrmann min hjerteligste tak og glæde! Det tilsendte har jeg læst flere gange igennem og jeg finder oversættelsen exempelløst vellykket; mesterlig i enhver henseende. Originalens sprogtone er fuldstændigt gengivet; tankevendingerne ligeså og det med den fineste forståelse af stemningerne og nuancerne. Hjertelig tak! – De i korrekturarkene forekommende trykfejl har jeg ikke rettet; men jeg antager heller ikke at dette var hensigten med tilsendelsen. Den nye tyske retskrivning er jeg ikke ganske sikker i og andre muligens indkomne fejl står det endnu mindre i min magt at gøre noget ved. Med vore bedste hilsener tegner jeg mig Deres hengivne og forbundne Henrik Ibsen. München, den 25. Februar 1888. Hochgeehrter Herr Hofrath! Gestatten Sie mir meinen herzlichsten Glückwunsch zum Jubiläumstage Ihrer ruhmvollen dichterischen Thätigkeit hiermit zu übersenden. Indem ich lebhaft bedauere, dass unaufschiebbare Geschäfte mich verhinderen persönlich bei Ihnen zu erscheinen um meine Gratulation darzubringen zeichne ich mich, mit vorzüglicher Hochachtung Ihr ganz ergebener Henrik Ibsen. München, den 26. Februar 1888. Kære herr professor! Jeg takker Dem hjerteligst for Deres to breve, som jeg herved skal besvare. Brausewetters oversættelse har jeg længe frygtet for, da jeg havde hørt et rygte om at en sådan skulde være under forberedelse; men jeg håbede lige til det sidste at udgivelsestiden ikke skulde være så nær. Både han og herr Reclam har forholdt sig fuldstændig tause lige over for mig. Dobbelt kært er det mig under disse omstændigheder at erfare at Berlinerudgaven vil påskyndes så meget som muligt. Jeg føler mig også herr Fischer overordentlig forbunden herfor og håber at hans konkurrent ikke vil komme til at forvolde ham så synderlig stor skade dersom han allerede nu straks bebuder sin egen retmæssige og autoriserede udgave som nær forestående. Af det nyeste fotografiportræt, hvilket jeg ansér for det bedste, men som her har været udsolgt, har jeg nu fået løfte om et par exemplarer til imorgen og skal da uopholdelig tillade mig at sende Dem samme. Mine breve beder jeg Dem benytte på hvilken som helst måde, De måtte finde tjenligst for sagen, og frem for alt er jeg Dem hjertelig taknemmelig for den orienterende indledning, som De har glædet mig ved at stille i udsigt. – «Kejser og Galilæer» er ikke det første arbejde, jeg har skrevet i Tyskland men vel det første jeg har skrevet under påvirkning af det tyske åndsliv. Da jeg om høsten 1868 ankom fra Italien og tog ophold i Dresden medbragte jeg planen til «De unges forbund» og skrev dette stykke samme vinter. Til «K. og G» havde jeg under mit 4-årige ophold i Rom gjort mangehånde historiske studier og adskillige optegnelser men ikke lagt nogen klar plan for udførelsen og altså endnu mindre skrevet noget af stykket. Mit livssyn var dengang endnu nationalt skandinavisk og jeg kunde derfor ikke komme til rette med det fremmede stof. Så oplevede jeg den store tid i Tyskland, krigsåret og udviklingen bagefter. Alt dette bar for mig på mange punkter en forvandlende magt i sig. Mit syn på verdenshistorien og på menneskelivet havde hidtil været et national-syn. Nu udvidede det sig til et stamme-syn, og så kunde jeg skrive «Kejser og Galilæer». Det blev fuldført i foråret 1873. – Hvad De fortæller om den for mig fremdeles så velvillige stemning i Berlin glæder mig af ganske hjerte, og ikke mindre at jeg kanske nu har udsigt til at få et eller flere af mine stykker opført i Schauspielhaus. Mit næste arbejde, når et sådant foreligger, skal med stor fornøjelse blive indleveret. Hjertelig tak for alt Deres opofrende venskab og ligeså til de øvrige, der alle så trofast og utrætteligt tager sig af mine sager! Hvor langt vilde jeg vel være kommet, ifald jeg havde været henvist til at hjælpe mig selv? Vær forvisset om at jeg i taknemmelighed dybt erkender dette. München, den 28. Februar 1888. Kære herr Elias! Jeg vil ikke længere udsætte med at sende Dem en meddelelse angående «Kejser og Galilæer». – Jeg har fået underretning om at Brausewetters oversættelse ligger færdig hos Reclam og måské nu allerede er kommet i boghandelen. Det rygte, De for nogen tid siden omtalte for mig, forholdt sig altså ganske rigtig. – End videre kan jeg meddele at en anden oversættelse af stykket er under trykning hos S. Fischer i Berlin og ligeledes vil udkomme i den nærmeste fremtid, antagelig i den første uge af næste måned. Denne oversættelse er besørget af herr Paul Herrmann i Berlin med bistand af professor Hoffory og vil af mig blive autoriseret. – Da De har havt den venlighed selv at stille mig en oversættelse i udsigt skylder jeg at meddele Dem disse oplysninger, hvilke De allerede før skulde have erholdt, hvis jeg personlig havde truffet Dem; men jeg har forgæves spejdet efter Dem både på gaden og i kaféen. Nærmere mundtligt når lejlighed gives. Deres venskabeligt forbundne Henrik Ibsen München, den 2. Marts 1888. Kære herr boghandler Hegel, Straks jeg igår havde modtaget Deres meddelelse tilskrev jeg herr Jæger et brev i den form, som De havde foreslået og som også jeg fandt at være den rigtigste. Jeg kan dog umulig tro at han skulde have været letsindig og samvittighedsløs nok til at sende de fem første ark i trykkeriet uden at have det øvrige af manuskriptet i orden. Skulde værket ikke udkomme til den fastsatte tid, vilde det unægtelig være en skuffelse for mig. Men aldrig vilde det, selv om jeg ikke var bleven oplyst om sammenhængen, kunnet falde mig ind at lægge Dem eller herr Bagge noget til last i den anledning. Dog, forhåbentlig kan endnu alt gå i orden. Jeg benytter anledningen til at takke Dem for det modtagne årsregnskab og for fortegnelsen over obligationerne og tillader mig at anmode Dem om godhedsfuldt at ville sende mig 600 kroner, som sædvanlig, enten i tyske sedler eller i en anvisning på Bayerische Vereinsbank. Også her har vinteren tildels været stræng, men nu er dog det værste over. På søndag opføres «En folkefiende» i Meiningen; min hustru og jeg er indbudne af hertugen, men rejser dog neppe. Med de bedste hilsener tegner jeg mig Deres hengivne Henrik Ibsen. dr schlenther vossische zeitung redaktion mittheilung hocherfreut erhalten. ihnen und uebrigen absendern herzlichsten dank und gruss henrik jbsen München, den 11. Marts 1888. Kære fru prof: Retzius! De ansér mig visst for meget utaknemmelig, og har al grund til det, når jeg lige til idag ikke har sendt Dem og Deres mand et takkens ord for al udvist venlighed under mit ophold i Stockholm og heller ikke besvaret nytårskortet. – Men en endeløs række af forretninger har lige siden min hjemkomst lagt beslag på min arbejdstid og forledet mig til at opsætte enhver privat og personlig brevskrivning. – Tro imidlertid ikke at De og de øvrige venner i Sverig nogen eneste dag har været ude af mine tanker. Vær forvisset om at jeg altid skal erkende at jeg ikke ejer lysere og kærere erindringer at leve på, end dem jeg bragte med fra Stockholm. – Der er kun én omstændighed, som for mig kaster skygge over mindet om de glade dage deroppe. Og det er at jeg ikke fik hilse på og tale med fru Limnell, ikke fik se Lyran igen! Men det var mig jo den gang en umulighed at rejse did ud da jeg på forhånd for hele tiden var bunden til staden ved andre løfter og forpligtelser. Jeg beder Dem hilse hende på det hjerteligste fra mig. Ligeledes friherrinde Adlersparre, som jeg desværre heller ikke fik se. Og endelig selskabet «Heimdal», der beredte mig så megen glæde og ære, og hvis indbydelseskort jeg fremdeles har liggende på mit bord – Og så, med en bøn til Dem og professor Retzius om at bevare mig i venlig erindring, tegner jeg mig Deres hjertelig hengivne Henrik Ibsen. München, den 12. Marts 1888. Kære P. Hansen! Allerede for længe siden skulde jeg have bragt Dig min tak for det bevis på gammelt venskab, hvormed Du glædede mig ved at sende mig din oversættelse af Goethes «Faust». Men jeg har i de to sidste måneder i den grad været overlæsset af forretninger at jeg har været nødt til midlertidig at lægge al privat brevskrivning til side. Dette får tjene mig til undskyldning. Og når jeg nu idag frembærer min taksigelse, så gælder denne ikke blot tilsendelsen af bogen men også den nydelse som læsningen af samme har beredt mig. Og så beder jeg Dig modtage min oprigtigste lykønskning tillige. Thi det er vel utvilsomt at det er lykkedes Dig at få istand den ypperligste oversættelse af «Faust», der overhovedet existerer. De romanske sprog egner sig jo ikke til gengivelse af dette digt. Fr. Gjertsens norske forsøg er et dilettantarbejde. Rydbergs oversættelse er jo både nobel og korrekt; men jeg synes ikke at originalens gothiske sprogtone hos ham kommer tilbørligt frem. Det svenske sprog har jo også i sig et akademisk drag, som kanské gør overførelsen vanskeligere. – Altså, hjertelig tak for den værdifulde gave! – Med de forbindtligste hilsener til din elskværdige hustru tegner jeg mig din gamle ven og medegypter Henrik Ibsen. Vi er med alle vore Hjærters Ønsker hos Dem. München, den 27. Marts 1888. Herr redaktør Schibsted! Tillad mig herved at bede Dem om i venlighed at modtage min bedste og forbindtligste tak for den opmærksomhed, De har havt den godhed at vise mig ved i Deres ærede blad for 20de dennes at optage en række af velvillige artikler i anledning af min 60de fødselsdag. Jeg beder Dem være forvisset om at jeg altid vil føle mig erkendtlig for den glæde, De derved har beredt mig. Og denne glæde var så meget større, som den kom mig uventet. Noget af det, der i mit literære forhold til hjemlandet har pint mig mest er den kendsgerning at jeg gennem en række af år, lige siden «De unges forbund» kom frem, stadig har været taget til indtægt af det ene eller det andet politiske parti. Jeg, der aldrig i mit liv har befattet mig med politik men kun med samfundsspørsmål! Og så formentlige modstanderes ulyst til at ville forstå! Det er ikke lovprisninger eller tilslutning, jeg tørster efter. Men forståelse. Forståelse. – Den hånd, De i venlighed har rakt mig modtager jeg hjertelig gerne og tegner mig Deres ærbødigst forbundne Henrik Ibsen. München, den 27. März 1888. Lieber, hochverehrter Herr Kollega! Empfangen Sie hierdurch meinen herzlichsten Dank für Ihre freundliche Gratulation zu meinem sechzigsten Geburtstag. Mit den besten Grüssen und Empfehlungen an Ihre hochverehrte Frau Gemahlin sowie an die Kinder des Hauses zeichne ich mich Ihr treuergebener Henrik Ibsen. München, den 27. Marts 1888. Herr redaktør Thommessen! Jeg beder Dem herved modtage min bedste tak for Deres og herr Vullums telegram og ligeså for de varme og velvillige udtalelser, som Deres blad har indeholdt i anledning af min sextiende fødselsdag. Af de i disse dage hidkomne norske aviser erfarer jeg at Kristiania teater har fejret dagen ved en festforestilling. Jeg synes rigtignok at direktionen gerne kunde med et par ord have underrettet mig derom. Men med teatrets nuværende ledelse for øje turde sådant kanske være for meget forlangt. I ethvert fald er det da heller ikke sket. De demonstrationer, hvormed jeg ser at forestillingen sluttede, kan jeg naturligvis kun tyde som et tegn på velvilje for mig og min digtning. Men jeg tror rigtignok at man heller burde have valgt en anden anledning, – hvis der overhovedet endelig skulde demonstreres. Nå, jeg tør ikke komme ind på vidtløftigheder idag. Altså, lev vel for denne gang og hjertelig tak! Deres særdeles forbundne Henrik Ibsen. München, den 27. März 1888. Hochgeehrter Herr! Empfangen Sie hierdurch meinen herzlichsten Dank für Ihre freundliche Gratulation zu meinem sechzigsten Geburtstag. Mit den besten Grüssen zeichne ich mich Ihr ganz ergebener Henrik Ibsen. München, den 28. Marts 1888. Kære herr Winterhjelm! Tillad mig herved at aflægge Dem min hjerteligste tak for telegrammet og fordi De var så venlig at have dagen i erindring. Og så må jeg få benytte anledningen til at gøre god igen en forsømmelse, som jeg desværre gjorde mig skyldig i under mit ophold i Stockholm. Da jeg dersteds havde den fornøjelse at besøge Dem og Deres hustru i Deres hjem, var det min hensigt at takke Dem for det i sin tid tilsendte exemplar af «Til Statsrådstaburetten». Men samtalen tog en anden vending og sagen blev således ikke berørt. Nu vil jeg derfor i al korthed indhente det forsømte i det jeg beder Dem modtage min varmeste taksigelse ikke blot for det smukke exemplar af bogen men også for den fornøjelse som læsningen af samme beredte mig. Det samme gælder også Frits Randel, hvilken jeg forskaffede mig straks efter udkomsten. Slutningsoptrinet i denne vil altid bevare sig uudsletteligt i min erindring og jeg husker godt at jeg længe brød mit hode med at udfinde hvem der havde digtet denne fortræffelige levende virkelighedsskildring. Og så vil jeg sluttelig bede Dem frembære min bedste og forbindtligste hilsen til Deres højt ærede hustru, hvem jeg skylder så meget og godt samarbejde på kunstens område. – Lev begge hermed hjertelig vel! Deres venskabeligst forbundne Henrik Ibsen. München den 29de Marts 1888. Hr. Stortingspræsident Steen! Tillad mig herved i Ærbødighed at frembære min hjerteligste Tak for det af Dem og 53 andre Medlemmer af Stortinget underskrevne Telegram, hvilket jeg på min sextiende Fødselsdag havde den store Glæde og Ære at modtage. Det var det norske Storting, som, ved i Året 1866 at bevilge mig et årligt Bidrag af Statskassen, ydede mig den første offentlige Anerkendelse for min Digtergerning. Og denne Bevilgning har i væsentlig Grad bidraget til at lette mig min Livsvej og min Virksomhed gennem den Række af År, som ligger imellem. Taknemmeligheden herfor har stedse været og vil fremdeles vedblive at være levende i mig. Det Forhold, hvori jeg ved Stortingets Bevilgning i Året 1866 indtrådte, har for mig været et Bånd, som gennem Påmindelsen har knyttet mig end fastere til det fjerne Fædreland. Men i fuld Tillid til Stortingets Højsind har det aldrig faldet mig ind at betragte eller føle dette Bånd som bindende eller indsnørende med Hensyn til min fri digteriske Aktion. Med gentagen hjerteligst Taksigelse tegner jeg mig i Ærbødighed Deres hengivne og forbundne Henrik Ibsen. München den 29de Marts 1888. Tillad mig herved at frembære min hjerteligste taksigelse for det lykønskningstelegram, hvormed Kristiania vestre arbejdersamfund glædede og hædrede mig på min sextiende fødselsdag. Med de varmeste ønsker om, at en velfærdsrig fremtid må være arbejderstanden beskåret tegner jeg mig i ærbødighed Henrik Ibsen. München, den 29. Marts 1888. Herr dr: Oscar Nissen! Det var med særlig glæde at jeg på min sextiende fødselsdag modtog Deres hilsningstelegram fra Kristiania arbejdersamfund og jeg frembærer herved min hjerteligste tak for samme. Desværre ligger det ikke indenfor min evne at kunne på ligefrem måde virke for arbejderstandens vel. Men jeg beder Dem udtale for samfundets medlemmer at af alle stænder i vort land er det arbejderstanden, som står mit hjerte nærmest, og jeg beder Dem tilføje at i den fremtid, som jeg tror på og håber på, vil der være forbeholdt arbejderen livsvilkår og en samfundstilstand, som jeg med levende glæde ønsker velkommen. Med de forbindtligste hilsener tegner jeg mig Deres ærbødige Henrik Ibsen Kjære Schnitler! Hjertelig hilsen fra det fjerne! Jeg har aldrig glemt vort samliv i Bergen med dertil hørende eventyr og historier. Behold ogsaa du mig i venlig erindring. München, den 2den April 1888. Hr. Pastor Hostrup! Tilgiv godhedsfuldt, at jeg først idag frembærer min hjertelige tak for telegrammet, hvormed De og Deres ærede frue glædede mig paa min fødselsdag. Ikke mindre taknemmelig er jeg Dem for det tilsendte exemplar af «Under Snefog». Det har været mig en sand hjertens glæde og nydelse at læse og leve med i denne elskværdige digtning. Jylland, som øver en dragende magt over mig, siden jeg lærte det at kende, blev under læsningen saa forunderlig nærværende i min forestilling, skønt jeg jo aldrig har været der ved vintertid. I teatret går jeg her næsten aldrig, men jeg læser gerne et skuespil en gang imellem om aftenen, og da jeg har en stærk indbildningskraft for det dramatiske, så kan jeg se alt det, der er rigtig sandt, troværdigt og pålideligt, lys levende for mig; læsningen virker næsten som en opførelse. Derfor har læsningen af Deres nye stykke været mig en så stor nydelse. Med min hustrus og mine egne bedste hilsener til Dem og Deres ærede frue tegner jeg mig Deres hengivne og forbundne Henrik Ibsen. München, den 3. April 1888. Herr generalkonsul Tønsberg! Modtag herved min hjerteligste tak for telegrammet, som De på min fødselsdag havde den godhed at sende mig. Gerne vilde jeg idag have benyttet anledningen til at skrive noget udførligere; men jeg er netop i denne tid så overlæsset med brevskrivning at jeg nødes til i hvert enkelt tilfælde at fatte mig i den størst mulige korthed. Jeg indskrænker mig derfor til i min hustrus og eget navn at sende Dem vore bedste ønsker og hilsener idet jeg tegner mig Deres hengivne og forbundne Henrik Ibsen. München, den 3. April 1888. Kære herr Elias! Tillad mig herved at sende Dem min hjerteligste tak for telegrammet i anledning af min fødselsdag og ikke mindre for den pragtfulde og velsmagende gave, hvormed De havde den godhed at glæde og overraske os. Til deltagerne i festen i Kaiserhof sendte jeg en kollektiv taksigelse gennem et telegram til dr: Brahm og jeg håber at denne på en eller anden måde er kommet til samtlige vedkommendes kundskab. At skrive til enhver især vilde have været næsten uoverkommeligt for mig, og en offentlig taksigelse i bladene forekom mig ikke at være ganske på sin plads ved en så privat anledning. Forhåbentlig vil jeg nu snart have den fornøjelse at se Dem igen i München og få tale med Dem om vennerne i Berlin og om alt det meget andet, som det så levende interesserer mig at erfare derfra. Med en ærbødigst kompliment til Deres brud tegner jeg mig Deres hengivne og forbundne Henrik Ibsen. München, den 4. April 1888. Kære Edvard Grieg! Modtag min hjerteligste tak for telegrammet samt min hustrus og min forbindtligste og venskabeligste hilsen til Dem og Deres kære, ærede frue. – Jeg sidder i brevskrivning til op over ørene. Derfor kun disse linjer. Deres hengivne Henrik Ibsen. München den 4. April 1888. Hochverehrter Herr Doktor! Verzeihen Sie gütigst, dass ich erst heute meinen herzlichsten Dank ausspreche für das freundliche und liebenswürdige Schreiben, womit Sie mich an meinem 60. Geburtstag gefreut und geehrt haben. Mit vorzüglicher Hochachtung Ihr ganz ergebener Henrik Ibsen. Kjære Fru Gundersen! Tillad mig herved at frembære min bedste og forbindtligste Tak for det Telegram, som De og de øvrige Medlemmer af Kristiania Theaters Skuespillerpersonale havde den Godhed at sende mig i Anledning af min sextiende Fødselsdag. Jeg beder Dem alle være forvissede om, at jeg stedse med vaagen Interesse følger Kristiania Theaters Virksomhed. Theatret i sin Almindelighed har, ligesom Digtningen og Kunsten overhovedet, en modificeret Opgave gjennem de vexlende Tider. Nu til Dags er Theatrets Opgave den: ikke blot at virke som Kunstanstalt, men ogsaa at tjene som en Institution, der ejer en samlende Magt og Evne i sig. Gid dette maatte blive erkjendt af Almenheden og af de styrende i Stat og Kommune! Med mange gode Hilsener til Personalet tegner jeg mig Deres hengivne og takskyldige Henrik Ibsen. München, den 5. April 1888. Herr professor Hagerup! Jeg beder Dem herved modtage min bedste og forbindtligste tak for telegrammet, hvormed De glædede mig på min fødselsdag. I det jeg håber De godhedsfuldt undskylder at disse linjer fremkommer så sent tegner jeg mig Deres ærbødigst forbundne Henrik Ibsen. München, den 6. April 1888. Kære ven! Modtag herved, Du og din ærede hustru, min hjerteligste tak for telegrammet, som jeg havde den glæde at modtage på min fødselsdag. Det var med levende tilfredsstillelse at jeg for et par dage siden læste afhandlingen om Dig i «Magazin für die Litteratur». Jeg har så ofte tænkt på, hvor ønskeligt det vilde være for en alsidigere forståelse af den skandinaviske poesi her i Tyskland om dine digte i større omfang kunde blive oversatte. Det er ganske rigtigt, hvad Adolf Stern antyder, at Du repræsenterer en ejendommelig side af totalbilledet, som nødvendigvis bør og må tages med. Nu håber jeg at det vil komme. Hvad det gælder om er at finde en oversætter, med hvem Du personlig kunde konferere. De i «Das Magazin» meddelte prøver klinger meget godt på tysk. Helt og i sin inderste kerne at gengive originaldigtene på alle punkter er vel i de fleste tilfælde ikke at opnå. Redaktøren af tidsskriftet, Wolfgang Kirchbach, kender jeg personlig og jeg er viss på at han med største glæde stiller sit blad til din tjeneste, ifald Du ønsker det. Han er selv en meget begavet forfatter. Flere af hans romaner er oversatte på dansk. Hans mærkelige skuespil «Waiblinger» vil jeg anbefale Dig at læse. – Med vore hjerteligste hilsener til Dig og din højt ærede hustru tegner jeg mig Din hengivne Henrik Ibsen. München, den 11. April 1888. Hochgeehrter Herr! Gestatten Sie mir hierdurch meinen herzlichsten Dank für Ihren freundlichen Brief sowie für den liebenswürdigen Artikel im «Bazar» auszusprechen und verzeihen Sie gütigst, dass diese Zeilen Ihnen erst heute zugestellt werden. Ihr ganz ergebener Henrik Ibsen. München, den 13. April 1888. Kære herr Henrik Jæger! Først og fremst, for kronologisk ordens skyld, beder jeg Dem modtage min bedste og forbindtligste tak for telegrammerne, som De fra København og Deres frue fra Kristiania havde den godhed at sende mig på min fødselsdag. Og så takker jeg Dem hjerteligst for Deres store biografiske værk, hvoraf de to prægtige exemplarer iforgårs kom os i hænde. Jeg tror at jeg til min tak også trygt tør føje en lykønskning; thi jeg synes ikke der kan være tvil om at De vil få glæde af den bog. Den indeholder jo en stor mangfoldighed af nyt stof og er, synes jeg, gennemåndet af en fin og forstående tilegnelse af mine literære arbejder og af de vedkommende tidsforholde. Bogens indhold var os forøvrigt bekendt forinden den endnu forelå færdig. I et tidligere brev til Dem tror jeg, jeg nævnte at korrekturarkene blev mig tilsendte. Dette har kanske, og med rette, forekommet Dem påfaldende og jeg skylder Dem derfor en forklaring. Samtidigt med at jeg sendte Dem det lille biografiske brudstykke skrev jeg til Hegel og bad ham om i sin tid at måtte få læse korrektur på samme, såsom jeg denne gang imod sædvane havde givet fra mig til trykning et løst henkastet og utydelig skrevet koncept. Således skete også. Men fra bogtrykkeriet vedblev man, formodentlig grundet på misforståelse, at sende mig også de følgende ark. At vi med levende interesse læste disse et for et vil De finde naturligt. Men jeg gjorde herr Bagge udtrykkelig opmærksom på at hvis bogens udgivelse derved skulde forsinkes, så måtte enhver yderligere tilsendelse heller ophøre. Denne vedblev dog alligevel idet herr Bagge oplyste at derved ingen tidsspilde forvoldtes. Dersom jeg ikke havde været så overlæsset med brevskrivning, som jeg i denne tid virkelig er, skulde jeg gerne have udtalt mig omstændeligere. Men det får nu være til en anden gang, kanske når jeg igen får den fornøjelse at træffe Dem personlig. Idag må jeg indskrænke mig til at sende Dem og Deres frue vore hjerteligste hilsener og tegne mig Deres takskyldige og venskabeligst forbundne Henrik Ibsen. München, den 13. April 1888. Hochgeehrter Herr! Gestatten Sie mir hierdurch meinen besten und verbindlichsten Dank für die freundliche Zusendung auszusprechen. Ihr ganz ergebener Henrik Ibsen. München, den 13. April 1888. Herr Kr: Winterhjelm! Jeg har ikke det mindste imod at det betræffende sted i mit brev på en eller anden måde benyttes til offentliggørelse, ifald sådant ønskes. Hvad jeg skrev om Deres bog var min fulde hjertens mening og den har jeg ingen grund til at lægge skjul på. I stort hastværk tegner jeg mig Deres særdeles forbundne Henrik Ibsen. München, den 14. April 1888. Kære herr Bernt Grønvold! Jeg kan ikke finde ord for at udtrykke hvor takskyldig jeg føler mig for det prægtige billede, som De i Deres altfor store godhed har glædet og beriget mig med. De ved ikke og kan ikke vide, hvilket værd dette billede, – ganske bortsét fra det kunstneriske, – har for mig netop nu, da jeg går og tumler i tankerne med et nyt skuespil. I Deres friluftsbillede er der hav og sollys og sommerstemning. At disse magter kom til mig anskuelige og levendegjorte tager jeg for et godt varsel; thi de kommer på sin vis til at spille med i det, som jeg nu forbereder. Modtag derfor min hjerteligste tak! Deres hengivne Henrik Ibsen. München, den 14. April 1888. Hochgeehrter Herr Professor! Gestatten Sie mir hierdurch Ihnen und Ihrer Frau Gemahlin meinen herzlichsten Dank für den freundlichen und liebenswürdigen Brief vom 16. März auszusprechen, und verzeihen Sie gütigst, dass ich erst heute Zeit gefunden habe Ihnen diese Zeilen zugehen zu lassen. Mit den besten und verbindlichsten Grüssen zeichne ich mich in vorzüglicher Hochachtung Ihr ganz ergebener Henrik Ibsen. München, den 16. April 1888. Geehrter Herr! Meine Zeit ist sehr stark in Anspruch genommen; ich muss mich deshalb darauf beschränken, zu bemerken, dass ich gewöhnlich meine dramatischen Arbeiten während der Sommerzeit schreibe. Geplant und vorbereitet sind sie dann in dem vorangegangenen Winter geworden. Hochachtungsvollst Henrik Ibsen. München, den 18. April 1888. Herr Gunnar Heiberg! Næst efter at takke for telegrammet, som De og Deres hustru havde den godhed at sende i anledning af min fødselsdag skal jeg herved besvare Deres brev af 27de Marts. Men jeg er nødt til at fatte mig i yderste korthed da brevskrivning optager min tid i en udstrækning, som næsten bringer mig til fortvilelse. Hvad den omskrevne anbefaling angår, da ser jeg mig ikke i stand til at meddele nogen sådan, da jeg jo ikke ved andet at fremføre til fordel for Dem og Deres hustru, end hvad jeg allerede for længere tid siden har udtalt i et par breve til Dem. Disse må De naturligvis gerne benytte, hvis De så synes. Mit råd til Dem er at De rejser til Kristiania og der personlig undersøger, hvilke stipendier eller legater det for Dem og Deres hustru vilde være hensigtsmæssigst at melde sig til. De siger i Deres brev at ansøgningstiden snart udløber; men dette er formentlig en fejltagelse. De forskellige stipendier uddeles til indbyrdes forskellige tider, – statsstipendierne ofte først hen i September måned og om indleveringsfristen for ansøgningerne har jeg endnu ikke set nogen bekendtgørelse. Med de bedste hilsener tegner jeg mig Deres særdeles forbundne Henrik Ibsen. München, den 18. April 1888. Herr boghandler Lund! Tillad mig herved at anmode Dem om godhedsfuldt at ville sende mig en anvisning for det beløb, De for tiden måtte have indestående for mig. Skulde der senerehen fra tidsskriftet «Nylænde» blive Dem præsenteret en liden regning, bedes denne lejlighedsvis betalt. Jeg er overlæsset med brevskrivning i denne tid og må derfor indskrænke mig til disse få linjer. Med vore bedste hilsener til Dem og Deres ærede frue tegner jeg mig Deres venskabeligst forbundne Henrik Ibsen. München, den 20. April 1888. Fru Ida Aalberg-Kivekäs! Tillad mig herved at bringe Dem og herr doktoren min hjerteligste og forbindtligste tak for telegrammet i anledning af min 60de fødselsdag. Ligeledes beder jeg om gennem Dem at måtte få fremføre min taksigelse til de rollehavende i «Hærmændene på Helgeland» for den venlige hilsen, jeg fra dem havde den glæde på samme dag at modtage. Deres venskabeligst forbundne Henrik Ibsen. München, den 20. April 1888. Kære herr Bomhoff! Modtag herved min hjerteligste tak for telegrammet i anledning af min fødselsdag, og undskyld at disse linjer fremkommer så sent. Med vore bedste hilsener til Dem og Deres hustru tegner jeg mig Deres særdeles forbundne Henrik Ibsen. München, den 20. April 1888. Herr dr: K. Bergbom! Det var mig en stor glæde på min 60de fødselsdag gennem Dem at modtage det finske teaters venlige hilsen og lykønskning og jeg tillader mig herved til alle vedkommende at frembære min hjerteligste tak for samme. Med de bedste hilsener og med tak for det behagelige skønt altfor korte samvær i Sæby forrige sommer tegner jeg mig Deres venskabeligst forbundne Henrik Ibsen. München, den 20. April 1888. Kære herr dr: Warburg! Tillad mig herved at bringe Dem, herr Henrik Hedlund og herr Rubensson min hjerteligste tak for telegrammet i anledning af min fødselsdag! Og så beder jeg Dem undskylde at disse linjer fremkommer så sent. Men jeg har været overlæsset af brevskrivning i denne tid, og så er det gerne de nærmeste venner som får vente til sidst. – Med de bedste hilsener tegner jeg mig Deres venskabeligst forbundne Henrik Ibsen. München, den 21. April 1888. Herr Otto Borchsenius! Tillad mig herved først og fremst at bringe Dem min forbindtligste tak for det venlige telegram, hvormed De glædede mig på min fødselsdag. Ligeledes benytter jeg anledningen til på det bedste at takke Dem for de til forskellige tider modtagne nummere af «Morgenbladet». I dem alle har jeg fundet noget, som for mig var nyt og af interesse. Deres brev af 18de dennes kom mig nu netop i hænde og jeg vil ikke opsætte med i al korthed at besvare samme. Jeg har været opmærksom på at Hostrup førstkommende 20de Maj fylder sit 70de år, og det har været og er fremdeles min hensigt at sende ham under en eller anden form en hilsen i dagens anledning. Men dette vil ské privat, gennem telegram eller brev. Hvad jeg kan have at sige ham egner sig ikke som indhold for en artikel i pressen. Det gør mig derfor ondt at meddele at jeg ikke ser mig i stand til at sende «Morgenbladet» noget bidrag ved den omhandlede lejlighed. Jeg vilde gerne have skrevet udførligere idag; men jeg er overlæsset med brevskrivning i denne tid og må derfor indskrænke mig til en takskyldig hilsen i det jeg tegner mig Deres særdeles forbundne Henrik Ibsen. München, den 25. April 1888. Herr folkehøjskoleforstander Falkenstjerne! Som svar på Deres venlige henvendelse skal jeg meddele at jeg længe har været opmærksom på at Hostrup fylder sit 70de år førstkommende 20de Maj og at det er min hensigt ved den anledning at sende ham en privat hilsen. Nogen sang til den påtænkte fest ser jeg mig derimod ikke i stand til at skrive, da jeg allerede for mange år siden er kommet bort fra det slags forfatterskab. Med beklagelse over således ikke at kunne imødekomme Deres ønske tegner jeg mig Deres ærbødigst forbundne Henrik Ibsen. München, den 26. April 1888. Kære herr boghandler Hegel! Tillad mig herved først og fremst, skønt rigtignok lovlig sent, at sende Dem min hjerteligste tak for det telegram, hvormed De og Deres kære frue glædede mig på min fødselsdag. Dernæst takker jeg Dem ikke mindre for de to tilsendte pragtexemplarer af Henrik Jægers festskrift. Om dettes indhold tilkommer det jo ikke mig at afsige nogen dom; men så meget er vel i alle fald sikkert at det indeholder nyt biografisk stof i stor mængde. Nu vil jeg blot ønske at De må have ret megen tilfredsstillelse af dette kostbare foretagende, der for mig altid vil være et kært vidnesbyrd om al den venlighed og velvilje, hvormed jeg nu i en lang række af år har været omfattet af den Gyldendalske boghandels indehavere. Med vore bedste hilsener til Dem, Deres frue og børn tegner jeg mig Deres hengivne og forbundne Henrik Ibsen. Hr. Boghandler Cammermeyer, Kristiania. Uagtet Deres ærede skrivelse af 16de dennes ikke egentlig foranlediger noget svar fra min side, vil jeg dog ikke tilbageholde et par bemærkninger. De honorarer, jeg nu pr. ark pr. 1000 modtager fra min forlægger, er betydelig større end de var i 1874. For et enkelt digt er jeg desuden vant til at lade mig honorere efter en særlig målestok. De synes at have tænkt Dem som honorar for «Terje Vigen» 50 kroner pr. 1000. Jeg forlanger 100 kroner. Derved fordyres hvert exemplar og det påtænkte illustrerede pragtverk med et beløb af 5 – fem øre. Og som følge af denne fordyrelse kan foretagendet ikke komme istand. Jeg tror også, det er bedst således. Deres meget forbundne Henrik Ibsen. Kære frøken Klingenfeld! Undskyld telegramstil på grund af tidsmangel. «Das Fest auf Solhaug» er Deres udelukkende ejendom. Indrømmer De komponisten ⅓ af honorarerne, så beholder De selv, i Deres dobbelte egenskab af forfatter og oversætter, de øvrige to tredjedele. – Hjertelige hilsener fra min hustru og mig! Deres hengivne Henrik Ibsen. München, den 2. Maj 1888. Herr P. E. Lange-Müller! Tillad mig herved at frembære min hjerteligste og forbindtligste tak for det på min fødselsdag modtagne klavérudtog af musiken til «Gildet på Solhaug». Det skulde glæde mig meget om Deres komposition ret snart kunde komme til opførelse i Meiningen, hvor stykket, i frøken Klingenfelds fortrinlige oversættelse, for længe siden er antaget. Kanské vi da kunde få anledning til at fornye bekendtskapet fra Rom. For mig vilde dette være en sand glæde. I det jeg beder Dem godhedsfuldt undskylde at disse linjer fremkommer så sent tegner jeg mig Deres ærbødigst forbundne Henrik Ibsen. München, den 4. Maj 1888. Til redaktionen af tidsskriftet «Ny jord». København. Tillad mig herved at frembære min hjerteligste taksigelse for det tilsendte hæfte af Deres tidsskrift og for de to venlige og velvillige stykker i samme, med hvilke De har glædet og hædret mig i anledning af min 60-årige fødselsdag. Med de bedste ønsker om trivsel og fremgang for Deres unge foretagende tegner jeg mig Deres særdeles forbundne Henrik Ibsen. München, den 7. Maj 1888. Kære Molbech! Med stor glæde har min hustru og jeg læst avisernes beretninger om den triumf Du har fejret og fremdeles fejrer ved opførelsen af «Dante» på det kgl: teater. Så kom da endelig den sejr, Du skulde have vundet allerede for mange år siden. Og når jeg nu gennem bladreferaternes oversigt opfrisker i erindringen din digtnings indhold, så bliver det mig aldeles uforklarligt, hvad der egentlig kan have bevirket at opførelsen så uforsvarlig længe har ladet vente på sig. Jeg synes at teatret med begge hænder skulde have grebet dette værk medens det endnu var nyt, så meget mere som man jo dengang havde de fortrinligste kræfter til at besætte hovedpartierne med. Men, som sagt, vi glædede os dog på dine vegne over at «Dante» endelig engang kom frem. Med hjertelig deltagelse erfarede vi imidlertid for et par dage siden at Du i længere tid har været syg og at du nu opholder dig på et hospital i København. Under disse omstændigheder har du kanské endnu ikke havt anledning til at overvære opførelsen af dit stykke og dette gør os inderlig ondt at tænke på. Den glæde skulde Du dog have havt. Men når nu din sygdom, hvad vi håber, snart er overstået, tænker Du så ikke på at foretage en liden udenlandsrejse? Om Du f. ex. kom her ned til München? Forberedelserne til opførelsen af dit stykke hersteds er, så vidt jeg ved, stillet i bero; men jeg tror ikke at tanken er endelig opgivet. Jeg mener derfor at din personlige nærværelse vilde kunne øve en gavnlig indflydelse og påskynde foretagendet. Intendanten, baron Perfall, er nemlig en meget ængstelig herre og derhos uden synderlig handlekraft. Han trænger til at drives frem gennem et påtryk udenfra. Dette skulde Du dog tænke på når Du er kommen til kræfter igen. At min hustru og jeg vilde glæde os overordentlig ved at se Dig hernede, behøver jeg vel ikke at forsikkre Dig om. Under alle omstændigheder ønsker vi Dig en god og snarlig bedring og sender Dig, din frue og børnene vore hjerteligste hilsener. Din hengivne Henrik Ibsen. München, den 9. Maj 1888. Herr statsråd Z. Topelius! Må det herved være mig tilladt at frembære min hjerteligste tak for det telegram, hvormed herr statsråden hædrede og glædede mig i anledning af min 60-årige fødselsdag. Og må jeg derhos anholde om godhedsfuld tilgivelse for at denne min taksigelse fremkommer så sent. Med hilsning og alle gode ønsker tegner jeg mig Deres ærbødigst forbundne Henrik Ibsen. München, Maximilianstrasse 32. II. den 10. Maj 1888. Herrer Jensen & comp: Kristiania. Herved tillader jeg mig at anmode Dem om snarest muligt at ville sende mig en stor gammelost af allerbedste kvalitet. Regningen for samme vil som sædvanlig blive betalt af herr boghandler Nils Lund. Forbindtligst Henrik Ibsen. München, den 12. Maj 1888. Herr sceneinstruktør Bjørnson! Nærværende genpart, der kom mig i hænde imorges, tilbagesendes herved i det jeg beder Dem om på mine vegne at forsyne originaldokumentet med min underskrift. Forbindtligst Henrik Ibsen. München, den 14. Maj 1888. Kære herr professor! Tillad mig herved hjerteligst at takke Dem for Deres venskabelige brev, som jeg herved skal besvare. At Henrik Jæger vilde sende Dem sit festskrift, vidste jeg på forhånd. I modsat fald skulde jeg selv have sørget for at bogen var kommet Dem i hænde. For det tilfælde at bogen skulde udkomme på tysk er jeg aldeles enig med Dem angående nødvendigheden af de ændringer, som De i Deres brev påpeger. Frøken Klingenfeld rejser til Berlin og vil opsøge Dem for personlig at forhandle om sagen. Herr Julius Elias har berettet udførligt angående Deres plan at udgive et stort nordisk bibliotek i fortrinlige oversættelser og jeg glæder mig overordentlig ved tanken om dette foretagende. Det meste af bladenes beretninger om opførelsen af «Vildanden» har jeg for længe siden læst, – altså, hjertelig tak, nogen tilsendelse behøves ikke. Hvad De i Deres brev meddeler om Deres personlige iagttagelser under forestillingerne interesserede mig levende. Fotografiet har jeg herved den fornøjelse at tilbagesende forsynet med min underskrift. Samtidigt beder jeg Dem modtage min beste taksigelse for brevet, hvormed De glædede mig på min fødselsdag og med mange hilsener til vennerne tegner jeg mig Deres hengivne og forbundne Henrik Ibsen. Til Den kongelige norske Regjerings Finants- og Tolddepartement. I Januar Maaned 1877 udstedte endel Borgere af Kristiania Indbydelse til at tegne Bidrag til Opførelse af en ny Theaterbygning for Hovedstaden. Efterat der i kort Tid var tegnet Bidrag til et samlet Beløb af ca 320,000 Kr., konstituerede Bidragsyderne sig i Mai Maaned s. A. som et Aktieselskab og valgte en Komité til at indkassere Bidragene m. v. samt til at søge erhvervet en hensigtsmæssig Byggetomt for det nye Theater. Efterat forskjellige Undersøgelser vare anstillede om Erhvervelse af en saadan Tomt, uden noget tilfredsstillende Resultat, bestemte man sig til at ansøge om Afstaaelse af den sydvestlige Del af den Staten tilhørende saakaldte Studenterlund til Tomt for Theatret, og i Januar Maaned 1880 indgaves et af en Flerhed af de oprindelige Indbydere undertegnet Andragende til det kongelige Departement om at der for førstkommende Storthing maatte blive fremsat kongelig Proposition herom. Efterat der om Sagen var indhentet Erklæringer bl. a. fra Kristiania Kommunebestyrelse og det akademiske Collegium, blev der ved kgl. Resol. af 23de April 1881 afgivet følgende Bestemmelse: «At ingen Forføining bliver at træffe i Anledning af det fra en Del Indvaanere af Kristiania indkomne Andragende om at en Del af Studenterlunden bevirkes afgivet til Tomt for en ny Theaterbygning.» Man tillader sig at vedlægge det ovennævnte Andragende tilligemed de over samme afgivne Erklæringer fra det akademiske Collegium og Kristiania Reguleringskommission, hvilken sidste ligger til Grund for de kommunale Autoriteters Udtalelser. Idet undertegnede for Theaterselskabet nu fungerende Arbeidskomité, der har Selskabets Bemyndigelse til at erhverve en passende Tomt for den paatænkte Theaterbygning, herved tillader sig at gjentage det tidligere Andragende om Afstaaelse af en Del af Studenterlunden, skulle vi ledsage vort Andragende med følgende Oplysninger. Af den oprindelig til Theaterbygningen subskriberede Kapital er ialt indkommet ca. 227,000 Kr. Da der til Tegningen var knyttet den Betingelse at Theaterbygningen skulde være paabegyndt inden Udgangen af Aaret 1884, søgte man henimod denne Tid Aktieeiernes Samtykke til en Forlængelse af Fristen til Udgangen af Aaret 1892; Samtykke blev meddelt for en større Del af Aktiebeløbet, men adskillige krævede sine Bidrag tilbagebetalte, og herved reduceredes Kapitalen saaledes at den nu med Tillæg af en Del indvundne Renter kun udgjør ca 233,000 Kr. Om at søge Bidragstegningen fortsat har der i de forløbne Aar ikke kunnet være Tale, dels paa Grund af den mindre gunstige økonomiske Tilstand, som har hersket her i Byen ligesaavel som i de øvrige Dele af Landet, dels fordi man har kunnet forudse at der vilde være liden Villighed til at tegne Bidrag, saalænge der ikke var skaffet en hensigtsmæssig Tomt for Theatret, og der saaledes ingen Udsigt havdes til at Byggeplanen i nogen nær Fremtid vilde kunne realiseres. De Arbeidskomiteer som succesivt have virket for denne Sag have derfor hovedsagelig maattet indskrænke sine Bestræbelser til at tilveiebringe Tomten, og en Mangfoldighed af forskjellige Projekter have til den Ende været gjorte til Gjenstand for Undersøgelse og Overveielse, saavel bygget paa Indkjøb af private Eiendomme som paa Muligheden af at en offentlig Grund kunde ventes overladt gratis. I Henseende til Tilveiebringelse af en Tomt ved Indkjøb af private Eiendomme har det vist sig, at en saadan Tomt paa Grund af de Fordringer, som nødvendigvis maa stilles til dens Størrelse og Beliggenhed, vilde falde saa kostbar, at ikke langt fra det hele Beløb, som man for Tiden har til sin Raadighed, nødvendigvis vilde medgaa til Indkjøbet, og hvad angaar Udsigten til at erholde overladt en offentlig Tomt, er Resultatet blevet, at man igjen maa vende tilbage til den tidligere forfulgte Plan om Theatrets Henlæggelse til Studenterlunden som den eneste Mulighed, hvorved saadan Støtte kunde ventes opnaaet. Den Sum som vil udkræves til en nogenlunde tidsmæssig ny Theaterbygnings Opførelse er saa betydelig, at der under de nuværende Tidsforholde er overmaade liden Sandsynlighed for at de fornødne private Bidrag ville kunne opdrives inden den Frist som er sat for Vedstaalesen af de hidtil tegnede Bidrag naar disse omtrent helt skulde opsluges af Udgifterne til Tomtens Erhvervelse. Skulde dette mislykkes, saa at man ikke til den fastsatte Tid drister sig til at gaa i Vei med Byggearbeidet, er det at befrygte at den forhaandenværende Kapital end yderligere vil smelte sammen ved Opsigelser og hele Foretagendet derved gaa over Styr. Det har derfor staaet for os som tvivlsomt om det ikke efter Sagens Stilling vilde være det retteste at opgive den hele Plan med Anskaffelse af en ny Theaterbygning som for Tiden ugjennemførlig. Forinden vi imidlertid kunne tage nogen afgjørende Bestemmelse om hvorvidt vi bør tilraade Selskabet at vælge denne beklagelige Udvei, have vi troet at burde gjøre et fornyet Forsøg paa at erholde gratis overladt en offentlig Tomt, og som saadan kan der efter de Undersøgelser vi have anstillet, efter vor Opfatning alene blive Spørgsmaal om Studenterlunden. I det Haab at en fornyet Overveielse af Sagen nu maaske kunde lede til et gunstigere Resultat, efter at det har vist sig at Theaterselskabet ikke har været istand til at tilveiebringe nogen anden Tomt, have vi troet at Muligheden af at erholde Tomt i Studenterlunden endnu ikke bør betragtes som endelig udelukket. Idet vi angaaende Betydningen af en tidsmæssig og heldigt beliggende Theaterbygning for den sceniske Virksomheds Trivsel i Hovedstaden og derigjennem for hele vor literære Udvikling og nationale Kultur, tillade os at henvise til Udtalelserne i det tidligere til det kongelige Departement indsendte Andragende, skulle vi alene tillade os nogle korte Bemærkninger med Hensyn til de Indvendinger, som er anførte mod Theatrets Henlæggelse til Studenterlunden. Som det vil sees af det akademiske Collegiums og Kristiania Reguleringskommissions Erklæringer, ere disse Autoriteters Indvendinger mod Planen ikke egentlig byggede paa at den skulde volde enten Universitetets eller Kommunens Interesser nogen direkte Skade, hvorimod de hovedsagelig grundes dels paa endel fra æsthetiske Hensyn hentede Betragtninger, om hvis Værd der vistnok tør være forskjellige Meninger, dels paa et mere almindeligt Indtryk, at det vilde være heldigere om Studenterlunden for stedse kunde vedblive at henligge som en aaben, ubebygget Plads. Selv om man er enig i denne Opfatning, følger deraf efter vor Mening ikke med Nødvendighed, at Theaterbygningens Interesser ubetinget maa vige. Hvis den Opfatning af Theaterbygningens Betydning for Hovedstadens og det hele Lands Kulturliv er rigtig, som ligger til Grund for den Deltagelse og pekuniære Opofrelse som Sagen har fremkaldt hos Kristiania Byes Borgere, saa er Theatersagen selv en offentlig Interesse, som fortjener at tages i Betragtning ligesaavel som Universitetets og de kommunale Interesser, og man bør her ligesom i andre Tilfælde, hvor forskjellige Samfundsinteresser komme i delvis Kollision afgjøre Sagen med billigt Hensyn til at den ene faar lempe sig og slaa lidt af i sine Fordringer for at ikke de øvrige skulle lide Fortrængsel. Et Lands Nationaltheater pleier i andre Lande ikke at betragtes som en Sag der er Staten ligegyldig, hvorimod det almindelige er at Landets første Scene nyder betydelige Tilskud af offentlige Midler; naar man hos os ikke gaar videre end til at begjære overdraget en offentlig Tomt, som Staten saavidt os bekjendt ikke har eller kan forudsættes at ville faa Brug for til noget offentligt Bygværk, og som kan overlades uden at vigtigere offentlige Interesser tilsidesættes, da forekommer det os at man stiller en meget beskeden Begjæring. Vi skulle tilføie at det akademiske Collegium ikke sees at have gjort nogen Indvending mod Planen af den Grund at Theatrets Anbringelse i Studenterlunden skulde medføre nogen Ildsfare for Universitetets Bygninger eller Samlinger, og man tør vel derfor gaa ud fra at nogen saadan Frygt, der efter vor Mening ogsaa vilde være ganske ubegrundet, ikke næres af Universitetets Vedkommende. Det tør vel maaske ogsaa antages at de ovenomhandlede Erklæringer vilde have faldt noget anderledes ud, hvis man ikke havde tænkt sig det som sandsynligt, at Theatret for en rimelig Sum maatte kunne skaffe sig en anden Tomt, en Forudsætning som efter de fortsatte Undersøgelser, som Selskabet har anstillet, nu maa betragtes som uholdbar. Angaaende det nærmere Valg af Theatrets Beliggenhed, er man selvfølgelig i Tilfælde villig til ganske at rette sig efter Statsmyndighedernes Bestemmelse, idet hvilkensomhelst Del af Studenterlunden vil kunne være tjenlig for Theatret. I det forrige Andragende antydedes Pladsens sydvestlige Del nærmest Storthingsgaden, midt imod den aabne Plads foran Universitetets Midtbygning som det Emplacement, man nærmest havde tænkt sig, men saavel den øverste som den nederste Del vil fyldestgjøre Theatrets Behov. Den eventuelle Theaterbygning har man tænkt sig skulde gives saadan Størrelse, at den afgiver Siddepladse for 1200 Tilskuere, og i saa Fald vil til selve Bygningen antagelig tiltrænges en Tomt af ca 2,500 m2 (40 m. Bredde og ca 63 m. Længde). Man tillader sig at vedlægge en Situationsplan som viser hvilken Plads en Bygning af saadanne Dimentioner vilde optage idet man som Alternativ lader følge et Rids, som viser Theatret lagt enten i den øvre eller i den nedre Ende af Studenterlunden. Nogen Tegning af selve Bygningen er ikke istandbragt; derimod tillade vi os at vedlægge en af Stadskonduktør Bull udarbeidet og som Bilag til det ældre Andragende indsendt, perspektivisk Facadetegning for en noget større Theaterbygning, beregnet paa 1500 Tilskuere. Sluttelig skulle undertegnede Medlemmer af Theatrets Arbeidskomité bemærke, at naar DHrr. Bjørnstierne Bjørnson og Henrik Ibsen paa vor Anmodning have sluttet sig til os i denne Henvendelse, da bede vi denne Tilslutning af de tvende ypperste Repræsentanter for vor dramatiske Digtning betragtet som et Vidnesbyrd om Sagens store Betydning for Norges dramatiske Literatur og dets sceniske Kunst. I Henhold til hvad vi have anført tillade vi os saaledes at andrage om at det kongelige Departement vil bevirke fremsat for det nu forsamlede Storthing kgl. Proposition om Samtykke til at der overlades et passende Areal af Studenterlunden til Tomt for et nyt Theater for Kristiania, idet vi derhos tør nære Haab om at Storthingets Beslutning om Sagen i ethvert Fald maa blive erhvervet. Kristiania den (Arbeidskomitéens Underskrifter) (Foranstaaende Andragende tiltrædes af o. s. v.) Henrik Ibsen. War gestern Abend von halb sieben in Café Maximilian. Bedauere lebhaft Sie nicht getroffen zu haben. Befürchte irgend ein Missverständniss bei unserer Verabredung. Ihr ganz ergebener H. I. Ich komme jeden Abend in Café Maximilian. München, den 15. Maj 1888. Kære herr boghandler Lund! Jeg takker Dem forbindtligst for meddelelsen angående dampskibet «Dronningen». Men jeg agter ikke at afgive stemme i det foreliggende spørsmål da jeg ikke er sagkyndig. Man får håbe at de aktionærer, som er inde i forholdene, vil forstå at træffe den fornuftigste beslutning. – Med tak også for remissen i Deres næstforrige brev tegner jeg mig Deres venskabeligst forbundne Henrik Ibsen. München, den 17. Maj 1888. Herr professor Lochmann! De har vist mig den ære at sende mig et exemplar af Deres afhandling om «den nyere naturanskuelse», og jeg beder Dem herved modtage min hjerteligste tak for denne Deres venlighed, på hvilken jeg sætter overmåde megen pris. Bogen har jeg læst med stor interesse, så meget mere, som jeg i længere tid har beskæftiget mig adskilligt med de herhen hørende emner. Men intet af de resultater, videnskaben hidtil synes at være kommen til, har kunnet tilfredsstille mig. Jeg har derfor dannet mig min egen personlige og uafhængige naturanskuelse. Jeg tror at både teologerne og naturforskerne stikker dybt i ensidighed. «Naturen» er ikke noget så materielt, som mange synes at ville gøre den til. Men hvad der stikker bagved, – det er den store gåde, den foreløbige hemmelighed. Foreløbig, efter min mening. For jeg lever på håbet om at udviklingen skal kunne mægte lidt efter lidt at omsætte den store hemmelighed i helt frigørende erkendelse. Jeg beder Dem undskylde disse hastværksantydninger og tegner mig Deres ærbødigst forbundne Henrik Ibsen. München den 18de Maj 1888. Hr. Pastor Hostrup! I Anledning af den Mærkedag i Deres Liv, som indtræffer første Pintsedag, sender jeg Dem herved en hjertelig Lykønskning, hvilken jeg beder Dem i venlighed modtage. Og saa en Tak for det Skjær af Livslyst og Ungdomsglæde, som Deres Digtning bar en Afglans af op til mig og til mine samtidige i det overskyede Norge. Deres hengivne Henrik Ibsen. München, den 21. Maj 1888. Kære fru Gundersen! Min hustru beder mig herved at sende Dem sin hjerteligste tak for Deres venlige brev, hvilket hun nu netop havde den fornøjelse at modtage. Selvfølgelig har jeg intet imod at 4de akt af «Brand» bringes til opførelse ved herr Gundersens jubilæums-forestilling. Tvertimod er det mig en glæde derved på en måde at kunne medvirke ved den forestående festlige anledning, til hvilken min hustru og jeg herved frembærer vore bedste ønsker om et glædeligt udfald i enhver henseende. Med vore venskabeligste og forbindtligste hilsener til Dem og herr Gundersen tegner jeg mig Deres hengivne Henrik Ibsen. Nej, kære Bjørnson, jeg vil ikke være med på ovenstående. Der kommer så intet ud af hele sagen alligevel. Jeg fortryder også at jeg gav mit samtykke til at underskrive teaterkomitéens ansøgning. Det ser nemlig derved ud som om jeg omfattede de kristianiensiske teatersager med en interesse, hvilken jeg i virkeligheden ikke føler og ikke kan føle. Din hengivne Henrik Ibsen München, den 24. Maj 1888. München, den 1. Juni 1888. Kære herr boghandler Hegel! Herved tillader jeg mig at anmode Dem om godhedsfuldt at ville sende mig 1000 kroner i tyske sedler. Rigtignok har jeg ikke for øjeblikket et så stort beløb stående disponibelt hos Dem; men jeg håber at De nu som før viser mig den venskabstjeneste at forstrække mig med det manglende indtil resten af mine halvårsrenter forfalder. De tyske blade er fulde af beretninger om udstillingen i København. Den lader jo til at være overordentlig storartet og jeg skulde have megen lyst til at få se den. Men det lader sig nu ikke gøre. Denne sommer må jeg tilbringe i ro hersteds for at få mit nye arbejde færdig. Det gjorde mig meget ondt at erfare min gamle ven Molbechs død. Det glæder mig dog at jeg fik sendt ham et brev, som han modtog i sine sidste levedage. Jeg anede ikke dengang at enden var så nær. For det exemplar af Henrik Jægers bog, som jeg erfarer at De har havt den godhed at sende til min søn og ligeledes for de til forskellige udenlandske literære venner sendte exemplarer beder jeg Dem modtage min forbindtligste tak. Med vore bedste hilsener til Dem og Deres familje tegner jeg mig Deres venskabeligst hengivne Henrik Ibsen. Til Norges Storthing. Den rige litterære Skat, som Asbjørnsen og Moe har skjænket os i Eventyrene, har i Illustrationerne til disse folkelige Digtninge affødt en kunstnerisk Skat, der af Mange betragtes som en af de betydningsfuldeste Frembringelser indenfor den nyere norske Kunsts Omraade. Originaltegningerne til disse Illustrationer bleve af Asbjørnsen samlede i et «Eventyr-Album», der indeholder 220 Blade af Gude, Kittelsen, Schneider, Sinding, Werenskiold og Flere. Eventyr-Albumet tilhører Asbjørnsens Bo og blev, ved dettes Vurdering, værdsat til Kr. 3 000,00. I Anledning af en Forespørgsel fra Udlandet, om hvorvidt Boet vilde være villig til, i Tilfælde, at sælge Eventyr-Albumet for Vurderingssummen, erfaredes det, at Boets Bestyrelse ikke ønskede at lade Samlingen gaa til Udlandet, men nærede et levende Ønske om Samlingens Bevarelse for Norge. Paa Henvendelse til Boets Bestyrelse, med Forespørgsel om, paa hvilke Betingelser Boet, i Tilfælde, vilde overdrage Staten Eventyr-Albumet, modtoges vedlagte Svarskrivelse, der stiller Eventyr-Albumet til Disposition for Vurderingssummen Kr. 3 000,00. Vi Undertegnede have den Overbevisning, at Samlingen af Eventyrtegningerne er af en saa stor national og kunstnerisk Interesse og tillige et saa betydeligt Monument i vor Kunsts Udviklingshistorie, at den burde bevares for Landet i en offentlig Samling og helst i Nationalgalleriet. Vi henvende os derfor herved til det Norske Storthing med Anmodning om, at den nævnte Sum, Kr. 3 000,00 maa blive bevilget til Indkjøb af Asbjørnsens Eventyr-Album og at dette derefter maa blive indlemmet i Nationalgalleriet. Christiania i Juni 1888. J. Aars.Arbo.Sofus Arctander. Dr. A. Chr. Bang.B. Bergslien. Johannes Brun.Frantz Bull.Fr. Gjertsen. O. A. Grøndahl.A. Grønvold. J. B. Halvorsen.Dr. Elling Holst. S. Larpent.H. Lassen.V. A. Maribo. M. J. Monrad.Bredo Morgenstierne. Gerh. Munthe.Erika Nissen.Hans Ross. Evald Rygh.J. E. Sars.Adolf Schirmer. P. Simonsen.Per Sivle.M. Skeibrok. Olaf Skavlan.Gustav Storm.Fritz Thaulow. Karl Uchermann.C. R. Unger. (Senere tilkommet). O. Thommessen.Ingvald Undset. Jacob Dybwad.J. Chr. Skredsvig. A. W. Holter.L. Holst.Ernst Motzfeldt. Arne Garborg.Karl Hals.L. Dietrichson. Christopher Brun.Henrik Ibsen.Eilif Petersen. Oversendes Storthinget 13de Juni 1888. B. E. Bendixen. München, den 1. Juli 1888. Kære herr boghandler Lund! Tillad mig herved at anmode Dem om godhedsfuldt, på sædvanlig måde, at ville sende mig det beløb, De for tiden måtte have indestående disponibelt for mig. Herunder menes dog ikke indbefattet min andel af salgsbeløbet for dampskibet «Dronningen», om dette allerede skulde være indbetalt til Dem. Disse sidstnævnte penge bedes derimod i sin tid oversendte til boghandler Hegel, som da af mig skal få nærmere besked angående anbringelsen af samme. Jeg er i denne tid beskæftiget med at skrive et nyt skuespil. Af den grund kommer vi til at tilbringe hele sommeren hersteds. De politiske forholde hjemme forekommer mig højst sørgelige. Men jeg håber på et omslag ved næste valg. Den radikale venstrepresses gavtyvstreger fylder mig med den dybeste afsky. Så vidt havde jeg aldrig tænkt at det skulde komme! Med de bedste hilsener tegner jeg mig Deres venskabeligst forbundne Henrik Ibsen. München, den 23. Juli 1888. Kære fru Kieler! Når jeg først idag besvarer Deres venlige brev af 13. Juni, så er grunden den at jeg i denne tid har været og fremdeles er beskæftiget med at skrive et stort nyt skuespil og derfor har måttet sætte al brevskrivning tilside. Med Dem vil jeg dog gøre en undtagelse og sender Dem derfor disse linjer. «Mænd af ære» har jeg læst med levende interesse og jeg synes at alle vore teatre burde skynde sig med at bringe dette stykke til opførelse. Måské kunde nogle sammendragninger og strygninger i dialogen hist og her finde sted. Disse kan med lethed foretages under indstuderingen hvis De ikke foretrækker at gøre det på egen hånd. At De ikke gerne bekvemmer Dem til at ændre noget ved stykkets udgang, kan jeg ikke fortænke Dem i. Overvej imidlertid den sag. Måské finder De en udvej. For øvrigt tiltræder jeg i et og alt den dom, som direktør Cetti har udtalt om Deres arbejde. På det tilsendte manuskript har De ikke navngivet Dem som forfatter. Dette bør De dog ubetinget gøre. Deres gode forfatternavn vil jo være en anbefaling mere for det velskrevne og interessante stykke. Hvad indleveringen til teatrene angår, så bør De derom henvende Dem til herr hofmusikhandler Hennings, der, så vidt jeg ved, har oprettet en teateragentur. I alle fald vil herr Hennings visst med beredvillighed give Dem råd betræffende anbringelsesmåden. Skulde imod al formodning teatrene ikke tage Deres skuespil, så må De ikke derfor, som De siger i Deres brev, lade det ligge i bordskuffen. De bør derimod omskrive det til en fortælling. Med Deres betydelige talent og med Deres store øvelse på det novellistiske område vil en sådan omarbejdelse med lethet kunne foretages. Samtidig med dette brev tilbagesender jeg manuskriptet. Men da pakkeposten plejer gå noget langsommere end brevposten, får De det sandsynligvis først et par dage senere end brevet. Min hustru sender Dem sine hjerteligste hilsener og jeg ønsker Dem alt muligt held med Deres arbejde i det jeg tegner mig Deres stedse hengivne Henrik Ibsen. München, den 30. August 1888. Kære frøken Klingenfeld! Jeg beder Dem godhedsfuldt undskylde at jeg ikke før har besvaret Deres venlige brev. Men jeg er fremdeles beskæftiget med mit nye skuespil, og for ikke at afbrydes i mine tankerækker har jeg derfor i denne tid måttet indstille enhver brevskrivning. – Særdeles gerne skulde jeg have overdraget Dem den omhandlede oversættelse. Men denne sag er allerede for længe siden lagt i hænderne på nogle literære venner i Berlin, hvilke har påtaget sig at besørge det hele. De nærmere omstændigheder skal jeg meddele når jeg får den fornøjelse at sé Dem igen. I det jeg frembærer vore hjerteligste hilsener tegner jeg mig Deres hengivne og venskabeligst forbundne Henrik Ibsen. München, den 1. September 1888. Kære herr boghandler Hegel! Antagelig har herr fuldmægtig Larsen meddelt at mit nye fem akters skuespil vil blive Dem tilsendt i manuskript omkring midten af denne måned. Jeg er nu beskæftiget med at renskrive fjerde akt. Når manuskriptet er færdigt tilskriver jeg Dem nærmere om sagen. Af hensyn til teatrene vilde jeg jo gerne at trykningen måtte påbegyndes så snart som muligt. Også for bogens udkomst i handelen turde dette være ønskeligt. Hensigten med disse linjer er nærmest den at bede Dem om godhedsfuldt at ville sende mig 675 Reichsmark eller en veksel for dette beløb. Med vore bedste og forbindtligste hilsener til Dem og Deres kære familje tegner jeg mig Deres venskabeligst hengivne Henrik Ibsen. München, den 11. September 1888. Herr Harald Molander! Det var med stor fornøjelse at jeg modtog meddelelsen om at Deres oversættelse af «Kærlighedens komedie» nu snart nærmer sig sin afslutning, og jeg beder Dem modtage min bedste tak for at De har anvendt så megen flid og møje på dette arbejde. Men jeg må indstændigt anmode Dem om ikke at tilsende mig manuskriptet da jeg aldeles ikke vil få tid til at gennemlæse samme. Jeg tror også at det skulde være helt unødigt. Jeg stoler ganske på Deres dygtighed og giver gerne oversættelsen på forhånd min autorisation. Desuden har De jo et så godt literært navn at De visst ikke blir udsat for nogen klandrende kritik. Med Deres dispositioner lige over for teatrene er jeg fuldkommen tilfreds og beder Dem for øvrigt om at tage denne sag aldeles i Deres egne hænder. Jeg er stærkt optagen af mit nye skuespil, som endnu ikke er færdigt og kan derfor idag kun sende Dem disse få linjer. Med de bedste hilsener tegner jeg mig Deres hengivne og forbundne Henrik Ibsen. München, den 26. September 1888. Kære herr boghandler Hegel! Igår afsendte jeg manuskriptet til mit nye skuespil og håber at samme vil være kommet Dem i hænde når dette brev indløber. Da jeg imidlertid ikke besidder nogen korrekt afskrift af stykket i dets færdige skikkelse, vilde det være mig til stor beroligelse gennem et par ord på et brevkort at få visshed for at pakken rigtig er fremkommet. Arbejdet blev færdigt lidt senere end jeg havde beregnet. Men jeg håber at der er god tid endnu dersom trykningen straks kan påbegyndes. Titelbladet bedes trykt sidst og titelen fortiet ligesom jeg håber at der fra trykkeriets side iagttages fuldstændig diskretion i enhver henseende og lige over for alle uvedkommende. Den udmærket nøjagtige korrektur, som jeg hidtil har kunnet glæde mig ved, håber jeg også må blive dette mit nye arbejde til del, således at bogen kan fremkomme uden fejl. Særlig bedes sætteren indskærpet at navnene over replikerne endelig ikke må forveksles. Jeg stoler trygt på at dette skuespil vil komme til at lægge beslag på almenhedens opmærksomhed. I mange henseender er det jo en ny retning, jeg denne gang har slået ind på. – Ved lejlighed turde jeg måske bede mig underrettet om hvorvidt direktionen for dampskibet «Dronningen» i Kristianssand skulde til Dem have indbetalt et mig tilkommende pengebeløb, samt, i bekræftende fald, hvor meget dette udgør. Beløbet bedes derhos at måtte henstå hos Dem indtil videre. Har indbetalingen endnu ikke fundet sted, vil sådant forhåbentlig ske i den nærmeste fremtid. For de i Deres venlige brev af 4. dennes indlagte 675 RՖ beder jeg Dem modtage min forbindtligste tak. Med vore bedste hilsener til Deres frue og børnene tegner jeg mig Deres venskabeligst hengivne Henrik Ibsen. München, den 27. September 1888. Kære herr professor! Det gør mig meget ondt at frøken Klingenfeld har kunnet lade sig henrive til at tilskrive Dem et sådant brev, som det, der herved tilbagesendes. Ved hendes afskedsbesøg hos os sagde jeg hende udtrykkelig at det kun var ved oversættelsen af Henrik Jægers bog at man ønskede hendes medvirkning. Jeg tilføjede derhos at mit nye skuespil vilde blive oversat i Berlin. Af hvem vidste jeg dengang ikke. Men hun yttrede ikke med et eneste ord noget ønske om at få sig dette arbejde overdraget. Det er vel muligt at jeg i mit brev til hende kan have sagt at jeg «meget gerne» skulde have betroet hende mit nye skuespil, hvis ikke sagen allerede havde været ordnet på en anden måde. Men jeg synes, hun burde have forstået at dette udtryk ikke var at opfatte anderledes, end som en almindelig høflighedsformel. Thi havde jeg virkelig ønsket hende til oversætterinde ved denne anledning, så havde jeg naturligvis derom henvendt mig til hende. Men en sådan henvendelse kunde aldrig falde mig ind fordi jeg ikke ansér hende for skikket dertil. Det er ikke så ret længe siden at hun yttrede til min hustru at hun ikke forstod meningen med «Vildanden». Og jeg er temmelig sikker på at det vil gå hende ligedan med mit nye skuespil. At jeg intet heller ønsker end at alt må forblive ved den mellem Dem og mig trufne aftale er naturligvis en selvfølge. Manuskriptet er for et par dage siden sendt til København og de trykte ark vil derfra efterhånden blive Dem tilstillede hurtigst muligt. På omstående side afskriver jeg personlisten da denne og titelbladet ikke går i trykkeriet forinden det øvrige af bogen er færdigt. Med hilsener til alle gode venner tegner jeg mig Deres hengivne og forbundne Henrik Ibsen. München, den 29. September 1888. Herr doktor Ernst Meyer. Upsala. Som svar på Deres brev gør det mig ondt at måtte meddele at det nu ikke længer står i min magt at give herr Mazza nogen formel autorisation til at opføre sin oversættelse af «Et dukkehjem». Jeg har nemlig derom for nogen tid siden afsluttet kontrakt med en anden italiensk literatør. At vente forgæves det ene år efter det andet på at herr Mazzas oversættelse skulde udkomme i trykken eller blive opført, kunde jeg naturligvis ikke være tjent med. Havde herr Mazza forstået at gribe sagen an på den rette måde, burde han for længe siden have kunnet bringe stykket til opførelse. – For øvrigt antager jeg ikke at han behøver min tilladelse, såsom hans oversættelse er foretagen efter den norske original, hvilken formentlig ikke er lovbeskyttet i Italien. Hvad jeg har sluttet kontrakt om er en italiensk oversættelse efter den tyske udgave af stykket. Kan opførelsen af herr Mazzas oversættelse på dette grundlag finde sted, så har jeg for min del aldeles intet derimod at indvende. Deres venskabeligst forbundne Henrik Ibsen. München, den 4. Oktober 1888. Kære fru Edgren! Jeg beder Dem godhedsfuldt undskylde at jeg ikke straks besvarede Deres venlige brev fra Lugano. Men sagen er at jeg lige indtil nu har været beskæftiget med mit nye skuespil og af den grund har måttet indstille enhver brevskrivning. For den interesse, hvormed De omfatter tanken om at få mine dramatiske arbejder oversatte til italiensk, beder jeg Dem modtage min bedste og forbindtligste tak. Dette anliggende er imidlertid allerede for flere måneder siden arrangeret på en anden måde. Jeg har nemlig afsluttet kontrakt med to bekendte og dygtige literatører i Florenz, hvilke oversætter stykkerne efter de af mig autoriserede tyske udgaver. «Et dukkehjem» er allerede oversat. Efter den italienske lovgivning vil således ingen anden italiensk oversættelse kunne udgives i trykken eller opføres på teatrene. – Med gentagen taksigelse og med de hjerteligste hilsninger fra min hustru og fra mig selv tegner jeg mig Deres hengivne Henrik Ibsen. München, den 6. Oktober 1888. Kære herr boghandler Hegel! Igår havde jeg den fornøjelse at modtage Deres venlige brev af 3. dennes og var det mig en glæde deraf at erfare at De og Deres frue omfatter mit nye arbejde med personlig interesse. Ligeledes er det mig særdeles kært at vide at manuskriptet allerede er afgivet til trykkeriet. For Deres tilbud angående honoraret og oplagets størrelse beder jeg Dem modtage min forbindtligste tak. Jeg ansér det for aldeles nødvendigt at bogen udkommer uafhængig af teatret. I modsat fald vilde den jo blive udelukket fra julemarkedet og afsætningen derved i visstnok ikke ringe grad formindsket. Derimod skulde jeg nok ønske at De, så snart bogen er færdig, godhedsfuldt vilde i mit navn sende et exemplar af samme, ikke til teatret, men til kammerherre Fallesen privat og personlig. Han får da træffe sit valg. Finder han at han kan besætte stykket, og navnlig da Ellidas parti, tilfredsstillende, så er der vel ingen tvil om at han tager det til opførelse. I dette mit nye arbejde forekommer der jo nemlig, så vidt jeg kan sé, intet som helst, der skulde kunne vække hans betænkeligheder, så ængstelig han end er. Med tak for de meddelte opgør fra det kgl: teater i Stockholm og fra dampskibsselskabet «Dronningen» sender jeg min egen og min hustrus hjerteligste hilsen til Dem alle i det jeg tegner mig Deres venskabeligst hengivne og forbundne Henrik Ibsen. München, den 16. Oktober 1888. Kære herr dr: Elias! Tillad mig herved at bringe Dem en hjertelig tak for Deres venlige og elskværdige brev. At De atter igen befandt Dem i Berlin havde jeg allerede i forvejen en formodning om; men jeg vidste det ikke med bestemthed. Altså i overmorgen fejrer De Deres bryllup! Overordentlig kært skulde det have været mig om jeg ved denne festlige anledning kunde have været tilstede. Men dette er jo desværre en umulighed, hvilket jeg beklager så meget mere da jeg endnu bevarer en frisk og levende erindring om den overordentlig behagelige aften, som De i sommer havde den godhed at berede mig på en anden mærkedag i Deres liv. Men kan jeg end ikke personlig være tilstede ved festen på torsdag, så beder jeg Dem være forvisset om at alle mine tanker på denne dag vil dvæle hos Dem og Deres unge brud. Jeg frembærer herved mine egne og min hustrus varmeste og oprigtigste ønsker om held og lykke for Dem begge. Held og lykke gennem et langt og lyst samliv! Og så, kære ven, – på gensyn i München! Indtil da tegner jeg mig Deres trofast hengivne Henrik Ibsen. P. S. Til Deres onkel, Deres svigerfader og til vore fælles gode venner og bekendte for øvrigt beder jeg Dem frembære mine bedste og forbindtligste hilsener. H. I. München, den 25. Oktober 1888. Lieber Herr Bernstein, Als Antwort Ihrer freundlichen Vorfrage erlaube ich mir mitzutheilen, dass die Korrekturbogen dem Herrn Professor Hoffory regelmässig aus Kopenhagen zugestellt werden. Wie weit seine Uebersetzung gegenwärtig fortgeschritten ist, weiss ich nicht. Ich würde Ihnen deshalb sehr dankbar sein, wenn Sie die Güte haben wollten sich mit ihm direkt in Verbindung setzen zu wollen. Ihr treuergebener und dankschuldiger Henrik Ibsen. München, den 29. Oktober 1888. Hochgeehrter Herr Hofrath, Empfangen Sie hierdurch meinen besten Dank für die freundliche Einladung zum heutigen «Akademischen Abend». Zu meinem Bedauern bin ich aber nicht in der Lage dieselbe benützen zu können. Mit den verbindlichsten Grüssen an Sie sowie an Ihre Frau Gemahlin habe ich die Ehre mich zu zeichnen Ihr ganz ergebener Henrik Ibsen. München, den 30. Oktober 1888. Kære Brandes! Efter mange måneders uafladeligt arbejde på et nyt fem akters skuespil, som nu er færdigt, begynder jeg igen at få tiden til min rådighed og kan tænke på en smule brevskrivning udenfor det rent forretningsmessige. Tillad mig da, skønt lovlig sent, at takke Dem for telegrammet, som De glædede mig med på min fødselsdag. Dernæst for afhandlingen om «Temperamentet og Virkeligheden hos Emile Zola», hvilken De i sin tid havde den godhed at sende mig og som jeg gentagne gange har læst med levende interesse. Og så endelig for Deres nye store værk «Indtryk fra Polen» som jeg nu er i færd med at leve mig ind i under tilsidesættelse af alt andet. Det er jo et helt «sort fastland», som her åbner sig for den vesteuropæiske bevidsthet. Hjertelig tak for denne nye berigelse! Om den store tilstrømning også til Deres senere forelæsninger har vi læst i bladene. Men ellers véd vi lidet om, hvorledes De egentlig har det og hvorledes De trives under de hjemlige forholde. Jeg for mit vedkommende forestiller mig jo at man dejligt måtte kunne leve i København. For resten har jeg jo kun forsøgt det for kortere tid af gangen. I Norge vilde det være mig rent umuligt at slå mig ned for alvor. Intet steds vilde jeg føle mig mere hjemløs end deroppe. For et nogenlunde åndsudviklet menneske strækker ikke nutildags det gamle fædrelandsbegreb til. Vi kan ikke længere lade os nøje med det statssamfund, som vi sorterer under. Jeg tror at den nationale bevidsthed er i færd med at uddø og at den vil blive afløst af stammebevidstheden. I alle fald har jeg for mit vedkommende gennemgået denne evolution. Jeg begyndte med at føle mig som normand, udviklede mig så til skandinav og er nu havnet i det alment germanske. Naturligvis følger jeg med opmærksomhed og interesse livsyttringerne i det gamle hjem. Det er just ikke glædelige iagttagelser, man der har anledning til at gøre. Mig har for resten den politiske udviklingsgang deroppe aldeles ikke beredt nogen skuffelse. Hvad der er sket er ikke andet, end hvad jeg var forberedt på. Jeg vidste på forhånd at således og ikke anderledes måtte det naturnødvendigt komme. Men vort venstrepartis ledere mangler aldeles verdenserfaring og havde som følge deraf hengivet sig til de urimeligste illusioner. De gik der og bildte sig ind at en oppositionsfører vilde og kunde forblive den samme, han før havde været, også efter at han var kommen til magten. den 4. November. Kære ven! Jeg har måttet lade dette påbegyndte brev ligge da jeg har følt mig uvel i nogle dage og derhos været overhobet af uopsættelige forretninger angående teateranliggender. Men just som jeg idag satte mig ned for at fortsætte hvor jeg sidst slap indløb fra København en paket med Deres velkendte håndskrift på omslaget. Deres «Indtryk fra Rusland» har De altså også havt det vennesind at betænke mig med! Ja, så tør jeg ikke for denne gang indlade mig på videre udgydelser over de hjemlige forholde. Brevet med min hjerteligste taksigelse må afgå straks. Den med blyant skrevne tilegnelse er mig også et fingerpeg om at jeg ikke ved fortsat taushed tør sætte Deres venskab og Deres overbærenhed på nogen yderligere prøve. Jeg erkender at jeg så fuldelig har fortjent denne tause men dog talende bebrejdelse fra Deres side. Men den vækker ikke nogen egentlig bekymring hos mig, rusker kun op i min onde brevskriversamvittighed. En alvorlig og vedvarende misstemning imellem os to står nemlig for mig som en utænkelig ting. Og mens jeg her dvæler ved mine postale synder beder jeg Dem bringe Deres broder min varmeste tak for hans anmeldelse af «Rosmersholm». Den vil altid blive mig uforglemmelig. Da jeg første gang læste den, var det for mig som om jeg læste en fin, dyb og forståelsesfuld digtning over mit arbejde. Jeg ser at gavtyven John Paulsen igen har forøvet en literær skurkestreg som tak for modtagne velgerninger. Det er nu engang hans metode og hans levevej. Men om dette og andet mere en anden gang. – Min hustru forener sig med mig om at sende Dem, Deres frue og småpigerne de hjerteligste hilsener. Deres trofast hengivne og takskyldige Henrik Ibsen. München, den 1. November 1888. Herr kand: teol: Carl Hals. Moss. Som svar på Deres venlige forespørgsel meddeles herved at jeg hjertelig gerne giver den forlangte tilladelse. Med de bedste ønsker om et godt udbytte af den påtænkte foranstaltning tegner jeg mig Deres ærbødigst forbundne Henrik Ibsen. München, den 7. November 1888. Kære herr Mazza, De vil godhedsfuldt undskylde at jeg først idag besvarer Deres to venlige breve. Jeg er nemlig i denne tid beskæftiget med udgivelsen af et nyt skuespil og har af den grund foreløbig måttet indstille enhver brevskrivning. Hvad nu sagen selv angår, nemlig en formel autorisation til at lade opføre Deres oversættelse af «Et dukkehjem», så kan jeg kun henholde mig til mit brev til dr: Meyer, hvilket han jo har meddélt Dem. Kan den deri antydede udvej ikke benyttes, så véd jeg ikke at påvise nogen anden. At jeg, efter at have ventet forgæves i 4–5 år på at Deres oversættelse skulde blive bragt på teatret, afsluttede kontrakten med sig: Galletti, vil De sikkerlig selv finde ganske naturligt. Og at jeg, efter at have forpligtet mig lige over for ham, ikke tør indlade mig på at meddele nogen lignende autorisation til nogen anden oversætter er en indlysende sag. Sådant vilde nemlig stride imod bestemmelserne i den med sig: Galletti trufne og af mig underskrevne overenskomst. Særdeles kært skulde det imidlertid være mig om De kunde komme til enighed med sig: Galletti, således at han benytter Deres oversættelse. Med beklagelse over den vending, sagen, uden skyld fra min side, har taget, og med håb og ønske om at det må lykkes Dem at få vanskelighederne løste på en tilfredsstillende måde tegner jeg mig Deres hengivne og forbundne Henrik Ibsen. München, den 8. November 1888. Kære herr fuldmægtig Larsen! Med forbindtligst tak erkender jeg modtagelsen af Deres venlige brev af 4de dennes og beder Dem godhedsfuldt undskylde den extraordinære møje og ulejlighed, som befatningen med korrekturen denne gang har forvoldt Dem. Tilfældet skal imidlertid ikke komme til at gentage sig. Havde jeg blot beholdt manuskriptet to dage længere og læst det endnu en gang kritisk igennem før jeg afsendte det, så havde jeg ikke behøvet nogen tilsendelse af korrekturarkene. Jeg er Dem meget erkendtlig for at stykkets titel hidtil er bleven hemmeligholdt. Men fra nu af overlader jeg ganske til Dem eller til herr Hegel at forføje derover efter eget skøn og behag. Skal cirkulærer eller bestillingssedler omsendes til boghandlerne, må forméntlig på dem stykkets titel angives. Særdeles kært var det mig at blive gjort opmærksom på den lille notits i bladene. Jeg vil offentlig berigtige den. Nogen tvil om at mit nye stykke vilde blive fuldt ud forstået udenfor Norge, har jeg aldrig næret og følgelig heller aldrig udtalt. De typografiske fortrin, som denne nye bog vil få, har jeg med glæde bemærket og føler mig meget takskyldig derfor. Om skrivemåden af ordet: såmæn eller såmænd tror jeg der kan disputeres. Jeg har udeladt det stumme d for udtalens skyld. Ganske visst hænger ordet sammen med: mand, mænd; men det turde være et spørsmål om bogstavet d i dette ord er på sin rette plads. I de beslægtede sprog, svensk, tysk og engelsk forekommer det ikke og heller ikke direkte i det oldnordiske. Ligeledes skriver vi: menneske, skønt ordet jo har sit udspring af mand, mænd. Som sagt, jeg tror nok der er adskilligt, som taler for begge skrivemåder. – For Deres konsekvente udeladelse af akcenten i ordet se, ser o. s. v. er jeg Dem særdeles forbunden. Den er ganske overflødig undtagen i det af Dem påpegede tilfælde. Med den antydede udgivelsestid er jeg i enhver henseende tilfreds. Følgebreve til teatrene skal sendes i betimelig tid. Med vore bedste hilsener tegner jeg mig Deres venskabeligst forbundne Henrik Ibsen. München, den 13. November 1888. Herrn Theaterdirektor Fr: Witte-Wild. Berlin. Sehr geehrter Herr! Ihre freundliche Aufforderung der Vorstellung im Volks-Theater am Mittwoch beizuwohnen, muss ich leider dankend ablehnen. «Die Herrin von Oestrot» erschien im Jahre 1876 in Verlage vom Hofbuchhändler Theodor Ackermann, München. Diese von mir unter Mitwirkung von E. Klingenfeld veranstaltete Uebersetzung des betreffenden Originalstückes ist die einzige vom Verfasser autorisirte. Es ist mir sehr auffallend und befremdend, dass Sie nicht diese rechtmässige deutsche Ausgabe benützt haben. Die andere ist mir vollständig unbekannt und geht mich in keiner Weise an. Hochachtungsvoll ergebenst Henrik Ibsen. München, den 15. November 1888. Kære ven! Jeg må bede dig godhedsfuldt undskylde at jeg først idag har fundet tid til at besvare dit brev af 28. Oktober. Hvad angår oversættelsen af «Kærlighedens komedie» kan jeg blot meddele at jeg har overdraget al befatning med samme til herr Molander. Det er altså med ham du må forhandle såvel om opførelsesretten som om honorarbetingelserne. For øvrigt havde jeg tænkt mig at det gamle regulativ fremdeles var gældende ved Dramatiska teatern. Af mit nye skuespil vil der fra Gyldendalske boghandel blive dig tilsendt et exemplar så snart bogen er færdig. Men jeg har store betænkeligheder ved at betro oversættelsen af dette stykke til min gamle ven Hedberg. Hans sprogkunst er sikkert ikke fin nok for dette tilfælde. Når du læser originalen, tror jeg at du vil give mig ret heri. Hedbergs gengivelse af «En folkefiende» var meget mangelfuld og derhos uheldig i flere henséender. Kunde du derimod formå Molander eller G. af Geijerstam til at påtage sig oversættelsen, skulde jeg være særdeles fornøjet. Med de bedste hilsninger tegner jeg mig din venskabeligst forbundne Henrik Ibsen. München, den 16. November 1888. Kære herr professor! Det var mig en stor glæde og ikke mindre en overraskelse igår af Deres venlige brev at erfare at De allerede har oversættelsen færdig. Der er således al udsigt til at den vil kunne udkomme samtidigt med originalen, nemlig ved udgangen af denne eller i begyndelsen af næste måned. Det har ikke været nogen let opgave at oversætte dette skuespil og jeg véd ikke nogen anden, end Dem, som kunde tænkes at sidde inde med alle betingelser for at løse opgaven fuldt ud tilfredsstillende. Der hører f. ex. en intim fortrolighed med det dansk-norske sprog til for at opfatte det usikre og seminaristisk halvdannede i Lyngstrands udtryksmåde eller det lette anstrøg af pædagogisk pedanteri, som nu og da giver sig tilkende i Arnholms yttringer og talevendinger. Og lignende finesser og vanskeligheder i sproglig henseende frembyder sig jo også for de øvrige personers vedkommende. Jeg er Dem derfor så usigelig takskyldig for at De selv har taget sagen i Deres kyndige hænder. Deres elskværdige udtalelser om stykket var mig til stor glæde og beroligelse. Det har nemlig i denne tid været mig pinligt at tænke på at arkene således stykkevis blev Dem tilsendt med længere mellemrum og jeg har været bange for at denne tilegnelsesmåde kunde virke ugunstigt på Deres totalindtryk af arbejdet. Nu føler jeg mig imidlertid altså beroliget. – Jeg véd ikke hvad De har gjort med begyndelsen af 2den akt, hvor Ballested i egenskab af fremmedfører taler gebrokkent tysk. Jeg antager imidlertid at dette er forandret til et lignende engelsk og at han så slår over i det franske. Dernæst er der udtrykkene «geburtsdag» og «fødselsdag». Det første ansés jo nu hos os for gammeldags og ikke god sprogbrug. Men da jeg ikke kan tænke mig at denne nuance skulde kunne gengives i oversættelse, så har De formodentlig ladet den falde, hvilket der jo ikke er det ringeste i vejen for. Ordet «lugar» tror jeg nærmest kan oversættes med «Volks-Kajüte», «Mannschaftsraum» eller noget lignende. «Påmønstre» véd jeg ikke det rette tyske ord for. Men i den betræffende replik kan det undgåes ved anvendelse af ordet «anwerben», hvilket, så vidt mig bekendt, er det tyske sømandsudtryk for vort «forhyre». – Kan ikke Ellidas parti besættes tilfredsstillende i Schauspielhaus, så nærer jeg personlig ikke noget ønske om at få stykket indleveret til dette teater. Tvert imod ønsker jeg jo helst at stykket anbringes ved det teater, hvor det har størst udsigt til at få den bedste udførelse. Direktor Lautenburg har i denne anledning tilskrevet mig et bevægeligt brev. Men jeg kender jo aldeles ikke de kunstneriske kræfter, han har at råde over. Måské vil han selv frafalde sit ønske som en umulighed når han har læst stykket. For resten gentager jeg min tidligere anmodning om at De vil råde og styre med det hele efter eget skøn. Jeg erklærer mig på forhånd enig i ethvert arrangement, som De måtte finde det hensigtsmæssigt at træffe. Med de hjerteligste hilsener til Dem selv og til de gode tjenstvillige venner for øvrigt tegner jeg mig Deres hengivne og forbundne Henrik Ibsen. München, den 17. November 1888. Herr Henrik Jæger. Bergen. Jeg må bede Dem undskylde at jeg så længe har ladet Deres brev henligge ubesvaret. Uopsættelige forretninger har nemlig optaget hele min tid, og også idag ser jeg mig kun istand til at sende Dem et par linjer i al hast. Direktionens forslag om at honorere «Gildet på Solhaug» med 10 & percnt; af bruttoindtægten af hver forestilling kan jeg af principielle grunde ikke gå ind på. Så længe teatrene i Norge kan erhverve udenlandske stykker for en ringe betaling til oversætteren, må de norske dramatiske arbejder honoreres med en bestemt sum en gang for alle. Skulde det blive skik og brug hos os at lægge en skat af 10 & percnt; på hver opførelse af norske stykker, så vilde for vore knapt og trangt stillede teatre den fristelse ligge nær at spille disse stykker så sjeldent som muligt. Er derimod det hele honorar forud erlagt, så ligger det jo i et teaters egen interesse hurtigst muligt at spille det udbetalte beløb ind igen. Jeg må derfor holde fast ved den gamle honoreringsmåde som den eneste brugelige under den nu gældende lov om literær ejendomsret. Med vore bedste hilsener til Dem og Deres frue tegner jeg mig Deres venskabeligst forbundne Henrik Ibsen. Herved tegner jeg mig for et årligt bidrag af 10 (ti) kroner. München, den 18. November 1888. Henrik Ibsen. München, den 20. November 1888. Kære Ludvig L. Daae! Det er under det første, friske indtryk efter læsningen af din afhandling i «Vidar» om Botten Hansen at jeg ikke kan modstå min trang til at sende dig nogle ord. Det er et mesterligt tidsbillede og en genial karakterskildring, som du der har beriget vor literatur med. Mig greb det med en forunderlig magt således igen levende at føle mig hensat i omgivelser, som har øvet en så afgørende indflydelse på min senere udviklingsgang og som jeg aldrig i mit inderste sind har revet mig løs fra, – aldrig har kunnet eller villet rive mig løs fra. Hjertelig tak altså for denne din fine historiske digtning om «Hollænderen». Og hils dem så alle, – alle de genlevende, – fra deres og din hengivne Henrik Ibsen. Hvad flere nordiske blade har berettet om, at mit nye skuespil ifølge mit eget udsagn neppe vilde blive fuldt ud forstået udenfor Norge, er aldeles grundløst. Jeg har aldrig sagt eller frygtet noget sådant. Hidtil har jeg havt det held at se mine arbeider fuldt så godt forståede udenfor som i Norge, og jeg nærer ingen tvil om, at det samme vil blive tilfældet denne gang. München, den 21. November 1888. Kære herr fuldmægtig Larsen! Endnu en gang nødsages jeg til at besvære Dem med en anmodning i denne for Dem visstnok meget travle tid. Jeg tillader mig nemlig herved at bede Dem om godhedsfuldt at ville sende et heftet exemplar af mit nye skuespil til: Herrn J. H. Rössing, Redakteur von der Zeitschrift «De Lantaarn», Amsterdam, samt et lignende exemplar til: Skuespillerinde fru Laura Gundersen, Kristiania. Endelig er jeg så fri at anholde om at der fra boghandelen ikke må blive afgivet noget friexemplar af det nye stykke eller af nogen af mine andre bøger til literaten John Paulsen. Jeg véd nemlig at denne gavtyv for ikke længe siden løgnagtig har pralet af at jeg altid plejer at lade ham tilstille mine nye arbejder. Det af Dem i Deres forrige brev påpegede udtryk «slet aldeles» kan bruges på norsk i skødesløs og ivrig dagligtale. Men når det altså af danske læsere vilde blive betragtet som en blot og bar trykfejl, så er det absolut rigtigt at det blev rettet. Jeg er Dem derfor særdeles takskyldig for at så skede. Med vore bedste hilsener tegner jeg mig Deres hengivne og forbundne Henrik Ibsen. München, den 21. November 1888. Ærede herr professor! Jeg tror ikke jeg tager fejl når jeg formoder at den stemningsfulde og så varmt og elskværdigt skrevne artikel, hvormed «Aftenposten» glædede og hædrede mig på min fødselsdag, afvigte 20de Marts, hidrørte fra Deres hånd. Jeg har derfor anmodet min forlægger om på mine vegne at tilstille Dem et exemplar af mit nye skuespil, hvilket jeg herved beder Dem om i venlighed at ville modtage som et udtryk for den takkeskyld, hvori jeg føler mig at stå til Dem. De gange, vi flygtigt har mødt hinanden, står endnu levende for min erindring. Først var det 1874 i Kristiania ved den storartede velkomsthilsen, som Studentersamfundet da beredte mig. Så var det tre år senere i Stockholm, navnlig i hôtel Rydberg, og derpå i jernbanevagonen, på tilbagerejsen fra Upsala, i kupé sammen med Madvig, etatsråd Stenstrup og professor Panum, dengang rektor for Københavns universitet. – Der er for mig feststemning over mindet om disse møder. Når jeg atter kommer til Kristiania, – hvis sådant sker, – vil jeg opsøge den kreds, hvor jeg føler at jeg hører nærmest hjemme. Altså – på gensyn! Deres særdeles forbundne Henrik Ibsen. München, den 25. November 1888. Kære svigermoder, Du kan tro jeg igår blev forundret ved at modtage et rekommanderet brev med din velkendte håndskrift. Men endnu mere forundret blev jeg da jeg havde læst brevet. De begivenheder, du deri omtaler, nemlig at jeg engang under dit ophold i Zürich skulde have sendt dig en pengesum, var aldeles udslettet af min erindring. Med Suzannah er det gået ligedan. Og under alle omstændigheder, påstår hun, var beløbet ikke så stort, som du nu angiver. Dette får nu være som det vil. Jeg kan på ære og samvittighed forsikkre dig at jeg ingen ting husker om sagen. Men hør nu! Du skriver at jeg den gang viste dig en tjeneste. Godt! Men så vil jeg minde dig om det gamle ord: Lige for lige. Og derfor så beder jeg dig nu om at vise mig en gentjenste og den skal bestå i at du uden videre indvendinger tager tilbage din veksel, hvilken hermed følger indlagt. Du vil med lethed kunne få beløbet tilbagebetalt i vedkommende bank. Og anvend så heller de penge til noget, som kan være dig til glæde. Du må jo dog på en eller anden måde fejre din gældfrihed, til hvilken jeg af hele mit hjerte lykønsker dig. Jeg véd af egen erfaring, hvad en sådan befrielse vil sige. Altså, denne pengeaffære er nu for alle tider opgjort imellem os og tales ikke mere om. – Med inderlig deltagelse erfarer vi, hvad den stakkers lille Kaj har lidt; men vi håber at det nu vil gå raskt fremad med ham. Suzannah skriver dig visst snart til. Jeg selv vilde også gerne have skrevet mere idag; men det er mig rent umuligt af mangel på tid. Mit nye skuespil udkommer nemlig i næste uge både i København og i Berlin og det er næsten utroligt, hvilken overvældende korrespondance den begivenhed fører med sig. Altså afbryder jeg her i det jeg sender dig og familjekredsen for øvrigt vore hjerteligste hilsener. Din hengivne Henrik Ibsen. München, den 27. November 1888. Herr Emanuel Hansen! Tillad mig herved at bringe Dem min forbindtligste tak for det tilsendte exemplar af Deres oversættelse af Leo Tolstoy. Dramaet «Mørkets magt» har jeg læst med stor interesse. Jeg tviler ikke på at det, under en ærlig og hensynsløs udførelse, må øve en betydelig virkning fra scenen. Imidlertid forekommer det mig dog som om forfatteren ikke besidder fuld indsigt i den dramatiske teknik. Der er mere samtaler end optrin i stykket og dialogen synes mig på mange steder mere episk end dramatisk, arbejdet i det hele mindre et drama end en dialogiseret fortælling. Men hovedsagen er der jo. En genial digters ånd lever og åbenbarer sig igennem det hele. – Jeg erindrer godt vort møde hos professor Høedt ude på Strandvejen. Tager jeg ikke fejl, så var fru Hennings, daværende frøken Schnell, også tilstede. Det var i sommeren 1870. Disse linjer burde været fremkomne for længe siden. Men til min undskyldning må tjene at udgivelsen af et nyt skuespil, samtidigt i København og Berlin, i de sidste måneder har lagt beslag på hele min tid. Med gentagen tak har jeg den ære at tegne mig Deres hengivne og forbundne Henrik Ibsen. München, den 29. November 1888. Sehr geehrte Frau! Für den mir soeben zugegangenen liebenswürdigen Brief bitte ich Sie und Ihren Herrn Gemahl hierdurch meinen herzlichsten Dank empfangen zu wollen. Ihr ganz ergebener Henrik Ibsen. München, den 30. November 1888. Herrn Direktor Sigmund Lautenburg. Residenz-Theater. Berlin. Lieber Herr Direktor! Verzeihen Sie mir freundlichst, dass ich bis heute Ihren werthen Brief vom 6ten November nicht beantwortet habe. Dagegen habe ich in der Zwischenzeit die betreffende Sache mit dem Herrn Professor Hoffory brieflich besprochen, und es dürfte fraglich sein ob mein neues Schauspiel beim Königl: Schauspielhause eingereicht werden wird. In wenigen Tagen erscheint übrigens das Buch und Sie werden dann selbst beurtheilen können, inwiefern Sie bei Ihrem Theater eine für die Hauptrolle besonders geeignete Schauspielerin besitzen. Ich kenne ja das Personal nicht so genau, dass ich mir eine Meinung darüber bilden kann. Das schon lange versprochene Bild habe ich schliesslich das Vergnügen hierdurch zu übersenden und zeichne mich Ihr ganz ergebener Henrik Ibsen. Kammerherr Fallesen Kbhvn Ja, saerdeles gerne Henrik Jbsen. München, den 6te December 1888. Herr teaterchef Schrøder. Kristiania. Som svar på Deres meget ærede skrivelse af 30te November må jeg herved meddele at jeg ikke kan gå ind på de af Dem foreslåede honorarbetingelser for retten til at opføre «Fruen fra havet» på Kristiania teater. Jeg ansér nemlig disse betingelser for uantagelige så længe det står teatret frit for at erhverve udenlandske stykker imod en ringe godtgørelse til oversætteren. Skulde det hos os blive teaterpraxis at lægge en opførelsesavgift af 10 & percnt; på den indenlandske dramatiske produktion medens den udenlandske omtrent går fri, så vilde, navnlig ved et i økonomisk henseende mindre vel funderet teater, den fristelse ligge nær at spille de indenlandske arbejder så sjeldent som muligt. Erlægges derimod det samlede honorar forud, så vil det naturligvis ligge i teatrets velforståede interesse at udnytte stykket til det yderste for derigennem at få spillet det udbetalte honorarbeløb ind igjen. Grundet på disse betragtninger, – for ikke at berøre andre vægtige hensyn, – må jeg for retten til at opføre mit nye skuespil forlange, ligesom tidligere, et fast honorar af 2500 kroner, der, efter første gangs opførelse, indbetales til boghandler Nils Lund. Indgår De herpå så vil jeg være Dem meget forbunden for at få adgang til at konferere med Dem om rollebesætningen. Noget fuldstændigt forslag vover jeg dog ikke at fremsende. Dertil er mit kendskab til teatrets personale altfor mangelfuldt. Foreløbig har jeg dog tænkt mig følgende: Doktor Wangel – herr Gundersen; Ellida – fru Gundersen; overlærer Arnholm – herr Hanson; den fremmede mand – herr Reimers; Ballested – herr Klausen eller herr Selmer. Angående besættelsen af de øvrige partier svæver jeg ganske i uvisshed. Jeg skal ikke undlade at gøre opmærksom på at det kgl: teater i København har udbedt sig stykket til opførelse og at jeg har givet mit samtykke dertil. Indstuderingen vil påbegyndes snarest muligt. Dog håber jeg at kammerherre Fallesen ikke absolut vil fastholde sin fordring om at ingen opførelse andetsteds i forvejen må finde sted. Deres ærbødigst forbundne Henrik Ibsen. München, den 9. December 1888. Kære herr professor! Jeg takker Dem hjerteligst for den store glæde, De beredte mig ved straks at sende mig et exemplar af Deres oversættelse. At denne i enhver henseende vilde blive fortræffelig vidste jeg jo nok på forhånd. Men jeg havde dog knapt troet det muligt for nogen med en så fuldkommen nøjagtighed, som sket er, at gengive enhver afskygning af originalens tanke, stemning og udtryk i replikerne. I regelen må man jo være tilfreds når man blot får den rigtige mening gengivet sådan i sin almindelighed. Vær forvisset om at jeg levende føler, hvor overordentlig meget jeg skylder Dem for alt det arbejde, De har ofret på denne sag. Originaludgaven, som kom i handelen den 28de November, har fundet en særdeles varm og velvillig modtagelse. På det kgl: teater i København forberedes stykket allerede til opførelse. Men da man deroppe arbejder temmelig langsomt, er det vel muligt at det kan komme først frem i Berlin. Til de gode venner, som for nylig sammen med Dem glædede mig med brevkortet, beder jeg Dem, når lejlighed gives, at bringe min bedste tak og hilsen. Hvad jeg ellers idag kunde have at skrive om må jeg på grund af omstændighederne opsætte til en anden gang. Her vil jeg da kun gentage min varmeste taksigelse og tegner mig Deres hengivne og forbundne Henrik Ibsen. München, den 11. December 1888. Kære herr boghandler Hegel! Jeg beder Dem herved modtage min bedste og forbindtligste tak for den særdeles smukt udstyrede udgave, hvori De har ladet «Fruen fra havet» udkomme. Den nye skriftsort, som er anvendt til navnene over replikerne, tager sig overmåde godt ud. Også andre forandringer i udstyret har jeg med påskønnelse og erkendtlighed bemærket. Nu vil jeg blot ønske at det må gå livligt med afsætningen. Oplaget er jo vovelig stort. Kammerherre Fallesen har telegrafisk antaget stykket og agter at bringe det til opførelse snarest muligt. Jeg håber at fru Hennings kommer til at spille Ellida, men tør for øvrigt ikke indblande mig i sagen da jeg ikke kender nøjere til de hensyn, der må antages at være de afgørende. Hvis jeg i denne for Dem sikkerlig meget travle tid tør bede Dem om en venskabstjeneste der medfører ulejlighed, så vilde jeg gerne anmode om at der for min regning må blive købt obligationer til et pålydende beløb af 8000 kroner. Papirerne måtte helst være af de sorter, som jeg allerede har beroende hos Dem. Jeg forudsætter nemlig at der ikke gives andre, der er fordelagtigere og derhos lige så solide. Dog overlader jeg affæren helt og holdent til Deres afgørelse og håber at De godhedsfuldt vil tage de indkøbte papirer i forvaring for mig. Med vore hjerteligste hilsener til Dem alle tegner jeg mig Deres hengivne og forbundne Henrik Ibsen. Teaterchef Schrøder Kria Ja! Ganz einverstanden Brief kommt. – Henrik Ibsen München, den 17. December 1888. Kære herr boghandler Hegel! Med hjerteligst og forbindtligst tak for Deres venlige brev, hvilket jeg i dette øjeblik modtog, skal jeg herved blot tilbagemelde at jeg ganske tiltræder det forslag, som fremsættes af herr Strandgaard, hvis skrivelse remitteres indlagt. Med vore bedste hilsener til Dem alle tegner jeg mig Deres hengivne og forbundne Henrik Ibsen. München, den 17. December 1888. Kære herr professor! Som svar på Deres venlige brev af 10de dennes skal jeg meddele at jeg har tilskrevet herr Reclam om udsættelse overénsstemmende med Deres ønske, hvilket ganske falder sammen med mit eget. Helt at forbyde ham at udgive en oversættelse af det nye stykke vilde jo ikke føre til noget, da der intet retsmiddel gives, som kunde gøre forbudet effektivt. Jeg har grund til at tro at herr Reclam vil respektere, hvad jeg i mit brev til ham udtalte, og indrette sin handlemåde derefter. Men for yderligere sikkerheds skyld mener jeg dog at det ikke vilde være af vejen om der så vel fra Deres som fra herr Fischers side kunde øves en eller anden pression på fru v: Borch, der, som De formodentlig véd, har tilbudt sig at levere oversættelsen til det Reclamske Universalbibliotek. Mig tilskrev hun for nogen tid siden om sagen og som svar anmodede jeg hende om at opgive sit forehavende. Det lader imidlertid ikke til at denne min anmodning har frugtet. Også lige over for teatrene kan vi befrygte konkurrence af en eller anden. Til sikring af vore interesser i så henséende vil det derfor utvivlsomt være rådeligst uopholdelig at overgive «Die Frau vom Meere» til Felix Blochs agentur. De berlinske teatre kan jo undtages. Sådanne undtagelser for et enkelt steds vedkommende er jo ikke noget usædvanligt. Men under alle omstændigheder tror jeg at det vundne forspring i tid bør udnyttes til det yderste. Jeg har nemlig hørt at Ernst Brausewetter i Stuttgart arbejder på en oversættelse, der vel turde være beregnet på at tilbydes teatrene. Kun dette i hast for i dag! Hjertelig tak og hilsen til Dem selv og til de øvrige venner! Deres hengivne og forbundne Henrik Ibsen. München, den 18. December 1888. Herr teaterchef Schrøder! Forhåbentlig har De gennem mit telegram fra i søndags fået meddelelse om at jeg er enig med Dem angående rollebesætningen i «Fruen fra havet». «Bolette» kommer altså til at spilles af frøken Brun, «Hilde» af frøken Juell, «Lyngstrand» af herr Schancke og «Ballested» af herr Johannes Brun, hvis hans helbred tillader det, – i andet fald af herr Klausen. Herr Schancke kender jeg ikke som skuespiller; men jeg håber det vil lykkes ham at finde og gengive det rette udtryk for det stilfærdig fornøjede, som skal lyse ud af «Lyngstrand». «Hilde» er heller ikke så lige til at fremstille. Det må vel forståes at det dæmoniske drag, som går igennem hende, for en væsentlig del har sit ophav i hendes barnlige altid utilfredsstillede længsel efter at vinde «Ellida»s hengivenhed. Herr Hansson må ikke af «Bolette»s og «Hilde»s yttringer om hans udséende lade sig forlede til at fremstille «Arnholm» som virkelig gammel eller affældig. Det er bare de unge piger, hvem han forekommer så. Noget tyndhåret er han blevet, og lidt medtagen af skolegerningen, – det er det hele. – I mit forrige brev har jeg nok i et enkelt punkt udtrykt mig mindre tydeligt og skal derfor her give en forklaring. Kammerherre Fallesen har ikke udtrykkelig forlangt at mit nye stykke skal opføres først i København. Men da han altid før har brugt at fremsætte denne fordring, så var jeg forberedt på at det samme vilde ské også denne gang. Hidtil har jeg dog ikke hørt noget derom. Da imidlertid forhandlingerne mellem ham og mig indtil nu har indskrænket sig til et telegram fra hver side, så kan det godt hænde at kravet på prioritetsret kommer bagefter. Dog nærer jeg ingen tvil om at jeg i så fald skal få ham til at frafalde samme. Han har jo før vist sig meget medgørlig også i denne henséende. Jeg forudsætter dog at hensynet til at få stykket først frem ikke bliver det bestemmende for Kristiania teater, men at man vil sætte al kraft på at bringe det frem i fuldfærdig og i muligst fuldkommen fremstilling og med et til stykkets grundstemning svarende udstyr. Deres ærbødigst forbundne Henrik Ibsen. München, den 21. December 1888. Kære herr professor! I dette øjeblik modtog jeg Deres venlige brev og takker Dem hjerteligst for de gode efterretninger, hvormed De deri glædede mig. En eller flere konkurrerende oversættelser var jeg jo forberedt på og den foreslåede erklæring vil jeg gerne skrive. Men jeg har ingen klar og sikker forestilling om, hvorledes en sådan rettest bør affattes og heller ikke véd jeg med bestemthed til hvilke blade den helst bør sendes. Jeg anmoder Dem derfor indstændigt om den venskabstjeneste at sende mig et tysk koncept til erklæringen, hvorefter denne da af mig uopholdelig skal blive fremsendt. Også hersteds har Deres oversættelse fundet stor afsætning. Dette i al hast for idag! Deres hengivne og forbundne Henrik Ibsen. München, den 22. December 1888. Min kære ven! Jeg beder dig modtage en hjertelig tak for det venlige og udførlige brev, hvormed du i forrige måned glædede mig. Ligeså for billedet. Du lader ikke til at have forandret dig synderlig i det væsentlige siden vi færdedes sammen. Og det er dog nu over 30 år siden vi sidst mødtes. Det var ombord på et dampskib, som gik til Kristiania. Det står ikke i min magt at gengælde dit indholdsrige brev med et lignende. Jeg må desværre af mangel på tid indskrænke mig til nogle få linjer. Mine forbindelser er nemlig nu så mangfoldige i alle mulige lande at jeg har måttet standse så godt som enhver skriftlig underholdning med mine kære gamle venner. Dette gør mig ondt. Men det kan nu en gang ikke være anderledes. Du er så venlig at indbyde mig til at besøge dig hvis jeg igen skulde komme op på dine kanter. Jeg takker dig hjerteligst for tilbudet. Men jeg tviler på at jeg allerede til næste år vil kunne gøre brug af det. den 2. Januar 1889. Ovenstående begyndelse til et brev har jeg af mangel på tid og ro måttet lade ligge ufuldført indtil idag og da jeg ikke øjner bedre udsigt for den nærmeste fremtid, vil jeg heller afsende det således som det er. Indlagt følger et fotografi. Bring din ærede frue vor bedste og forbindtligste kompliment og modtag selv en varm hilsen fra din altid trofaste ungdomsven Henrik Ibsen. München, den 25. December 1888. Kære herr professor! Omstående sendes den forlangte erklæring, der forekommer mig særdeles heldigt affattet og for hvilken jeg aflægger Dem min bedste tak. Ligeledes takker jeg Dem hjerteligst for Deres ulejlighed med at få den offentliggjort. Det godhedsfuldt tilsendte exemplar af tredje oplag kom mig også ihænde igår og det skal interessere mig meget at eftersé de ændrede steder. Hidtil har jeg ikke fået tid til det. Det er jo næsten utroligt men overmåde glædeligt at bogen har fundet en så rivende afsætning. Kun dette i al hast for idag. Deres hengivne og forbundne Henrik Ibsen. München, den 25. December 1888. Kære ven! Jeg véd ikke hvorledes jeg skulde kunne finde ord for at takke Dem således, som jeg føler det! Og lige så lidt kan jeg udsige, hvilken glæde det fylder mig med at vide mig i besiddelse af en sådan skat. Jeg går hen og ser på det gribende billede lange tider af gangen. Det er som om det talte til mig. Som om jeg kendte den fattige arbejderfamilje personlig ude fra livet. – Men jeg begriber ikke, hvorledes De kunde bære det over Deres hjerte at skille Dem ved et sådant værk. At De kunde give slip på det! Om en forfatter skænker en af sine bøger bort eller en musiker nogle noteblade, så betyder det jo ingen ting. Det er jo bare et exemplar iblandt tusender og kan fåes igen nårsomhelst. Men med en maler er det jo en ganske anden sag! – Kom da i alle fald ret ofte ind til os og se Deres billede når De er i byen. – Mindst anede jeg, hvad De bar på da vi mødtes julaften. Jeg forudsatte at De var ude og gjorde indkøb. Og så var det dette Deres eget værk, som De havde tiltænkt mig. Tusende gange tak! Og vore bedste hilsener til huset! Deres hengivne Henrik Ibsen. München, den 28. December 1888. Kære Jonas Lie! Jeg beder dig herved modtage og bringe medunderskriverne vor hjerteligste tak for telegrammet julaften. Jeg vilde naturligvis straks have svaret ad samme vej; men uheldigvis havde jeg forlagt din adresse og kunde ikke med bestemthed erindre den. Først igåraftes fandt jeg den da endelig. Dette må tjene til min undskyldning. – Ligeledes takker jeg dig for dine to venlige breve, som modtage siden vi sidst var sammen med eder. – Som følge af den uhyre juletrafik hersker der stor forvirring ved de tyske pakkepostanstalter og kanské også ved de danske. Jeg har derfor endnu ikke modtaget den for julen vanlige bogpakke fra København og har således heller ikke fåt læst din nye bog endnu. Men vi venter den med hver post. Og for resten har vi jo hørt og læst så meget godt om den at vi trygt kan gratulere dig på forhånd og glæde os til den nydelse, som vi har i vente. – Julen har ellers for mig været en travl tid. «Die Frau vom Meere» er i Berlin allerede udkommet i 3die oplag og har derved påført mig meget skriveri. Sigurd er hos os men må tilbage i overmorgen. – Og modtag så, du og dine samt vennerne vore hjerteligste ønsker om München, den 29. December 1888. Herr boghandler Lund! Tillad mig herved at anmode Dem om forinden De sender mig kvartalsremisse, at ville, foruden hvad der ellers er at fradrage, tilbageholde yderligere 100 kroner og godhedsfuldt tilstille kunstkritikeren kandidat Andreas Aubert dette beløb med anmodning om i mit navn at sende pengene til maleren Th: Kittelsen, hvis nuværende opholdssted jeg ikke kender. Jeg véd at han i længere tid har levet på Skomvær i Lofoten; men om han endnu befinder sig dersteds er jeg ikke sikker på. Da herr Aubert ved flere leiligheder har taget sig af Kittelsen, håber jeg han vil bevise denne og mig den ombedte tjeneste. Med forbindtligst tak for det forløbne år og med vore hjerteligste nytårsønsker til Dem og Deres frue tegner jeg mig venskabeligst Deres hengivne Henrik Ibsen. München, den 31.12.88. Glædeligt nyt år! Og hjertelig tak for det gamle! Deres hengivne Henrik Ibsen. München, den 31. December 1888. Lieber Herr Philippi! Ein glückliches Neujahr wünscht Ihnen vom Herzen Ihr treuergebener Henrik Ibsen. München, den 31.12.88. Kære herr boghandler Hegel! Modtag, De og Deres kære familje, vore bedste ønsker om et glædeligt nytår og en hjertelig tak for det gamle! Deres hengivne og forbundne Henrik Ibsen. München, den 31. December 1888. Lieber Herr Dr: Elias! Empfangen Sie und Ihre Frau Gemahlin unsere herzlichsten Glückwünsche zum neuen Jahre. Ihr ergebenster Henrik Ibsen. Der lieben, werthen Familie Gröbner senden wir hierdurch unsere herzlichsten Glückwünsche zum neuen Jahre. Treu ergebenst Henrik Ibsen und Frau. München, den 1. Januar 1889 Kære herr Kristensen-Randers! Tillad mig herved i et par korte linjer at sende Dem min hjertligste tak for Deres venlige brev og for den varme og velvillige tolkning, som De har ladet mit nye skuespil blive til del i Deres ugeblad. Jeg tænker ofte med glæde tilbage på vort korte samvær i Sæby lige som overhovedet på mit sommerophold i den herlige egn ved det åbne fri hav. Det bragte for mig befrielse fra så mangt og meget. Jeg håber også at omstændighederne skal føje sig så heldigt at jeg kan få gæste det kære Nordjylland endnu en gang. Skagen har jeg endnu tilgode. Og så vestkysten nedover. Jeg vilde så gerne se det alt sammen. Men forrige gang fængslede både Frederikshavn og Sæby således at jeg ikke kom videre omkring. Ubegribeligt er det mig at ikke sommergæster i tusindvis strømmer did hen, hvor man dog har alt, hvad man kan ønske for at befinde sig vel. – Godt og glædeligt nytår! Deres hengivne Henrik Ibsen München, Maximilianstrasse 32. II. den 3. Januar 1889. Kære herr Edmund Gosse, Tillad mig herved at bringe Dem min bedste tak for Deres venlige brev, hvilket det var mig en stor glæde at modtage og deraf at erfare at mit nye skuespil har tiltalt Dem. – Måské udkommer en gang i tiden en engelsk udgave også af denne bog. Den tyske oversættelse foreligger allerede fra Berlin i 3die oplag og skal i næste måned opføres på det kongelige teater dersteds. – Jeg takker Dem på forhånd hjerteligst for Deres løfte om at ville sende mig Deres fotografi. Min adresse har jeg foran angivet. – Særdeles kært skulde det være mig om vi engang personlig kunde mødes. Men Deres besøg i de skandinaviske lande synes De i de senere år at have indstillet og jeg kommer også kun sjelden derop. Udsigten er således kun ringe. – Med de bedste hilsener tegner jeg mig Deres hengivne og forbundne Henrik Ibsen. München, den 3. Januar 1889. Herr Rudolf Schmidt! Min hustru og jeg beder Dem herved modtage vor forbindtligste tak for de tilsendte hæfter og særaftryk, hvormed De til forskellige tider godhedsfuldt har betænkt os og hvilke vi har læst med megen interesse. «Die jüngere Schwester» har hersteds vakt særlig opmærksomhed og fundet stor påskønnelse i de kredse, hvis mening og stemning jeg nogenlunde kan kontrollere. Visstnok også i mange andre. Om «Den forvandlede Konge» her ved hofteatret har jeg intet tilforladeligt hørt. Men da mit samkvem med teatrets ledende mænd er såre ringe, kan stykkets opførelse gerne for den sags skyld være nær forestående. Antagelig er De vel selv underrettet og når tiden kommer har vi kanske den fornøjelse at sé Dem hernede igen. De var ængstelig for Deres frues helbredstilstand da De afrejste herfra. Men da De jo på hjemrejsen har opholdt Dem nogle dage i Berlin, så håber vi at De i sidste øjeblik har modtaget beroligende efterretninger fra hjemmet. Og gid så alt fremdeles må gå godt og fremad imod fuld helbredelse! Det er ikke min sag at skrive lange breve og heller ikke tillader min tid mig det, aller mindst i disse dage. Jeg må derfor indskrænke mig til at bede Dem om ved første lejlighed godhedsfuldt at ville bringe herr Riis-Knudsen min taksigelse for de tilsendte hæfter af tidsskriftet. Denne min skyldighed har jeg nemlig hidtil forsømt. Med vore bedste hilsener og ønsker for Dem og Deres frue om et glædeligt år i enhver henseende tegner jeg mig Deres særdeles forbundne Henrik Ibsen. München, den 4. Januar 1889. Sehr geehrter Herr! Für die so überaus liebenswürdige Besprechung unserer leider zu kurzen Begegnung bei mir sowie auch für Ihren freundlichen Brief bitte ich Sie hierdurch meinen herzlichsten Dank empfangen zu wollen. Auf Wiedersehen! Ihr ganz ergebener Henrik Ibsen. München, den 5. Januar 1889. Kære herr G. af Geijerstam! Tillad mig herved i hast og korthed at sende Dem min hjerteligste taksigelse for det venlige brev, hvormed De glædede mig ved årsskiftet. Ikke mindre takker jeg Dem for de sendelser, jeg til forskellige tider har modtaget fra Dem. – «Erik Grane» og «Pastor Hallin» har jeg læst med levende interesse og under fuld virkelighedsillusion fra først til sidst. Det er to sandfærdige digtninger, De der har skabt. Det føler man sig overtydet om, selv om man ikke personlig kender de individer og forholde, som De har havt for øje. – Fru Benedictssons død og Deres fine deltagende livsskildring af hende har gjort varigt indtryk på mig. Jeg kendte hende for kort til at forstå hende rigtig til det inderste den gang vi mødtes i Stockholm. – Hils på det hjerteligste Deres kære hustru fra mig og modtag begge min bedste lykønskning i anledning af den nyankomne i familjen. Og så et godt og glædeligt år i alle måder – og frisk fortrøstning til fremtiden! Hils vennerne! Deres hengivne Henrik Ibsen. München, den 7. Januar 1889. Hochverehrter Herr v. Vollmar! Empfangen Sie und Ihre Frau Gemahlin unseren herzlichsten Dank für die freundliche Zusendung der Karten. Mit vielen Grüssen, auch von meiner Frau, habe ich die Ehre mich zu zeichnen Ihr ganz ergebener Henrik Ibsen. München, den 8. Januar 1889. Herr Oscar Bensow. Stockholm. For tilsendelsen af Deres drama «Nero» ligesom også for det tidligere modtagne exemplar af Deres digte aflægger jeg Dem herved min skyldige taksigelse og tegner mig Deres meget forbundne Henrik Ibsen. München, den 10. Januar 1889. Lieber Herr Doktor! Empfangen Sie hierdurch, leider etwas späth, meinen verbindlichsten Dank für die freundliche Zusendung Ihres interessanten Buches, welches ich sofort gelesen habe. Mit recht vielen Grüssen habe ich die Ehre mich zu zeichnen Ihr ganz ergebener Henrik Ibsen. München, den 11. Januar 1889. Kære herr fuldmægtig Larsen! Jeg takker Dem hjerteligst for de venlige breve, som De i løbet af de sidste uger har havt den godhed at sende mig og som jeg hidtil har ladet ubesvarede. Ikke mindre takker jeg for det igår modtagne exemplar af pragtværket over Watteau, for «Professoren» og for de mangfoldige blade med anmeldelser af mit nye skuespil. Jeg beder Dem sige mig om De måské samler på sådanne. I dette tilfælde skal jeg sende dem tilbage. Særdeles forbunden er jeg Dem også for forhandlingerne med herr Julius Petersen, hvilke har ført til et for mig så overmåde fordelagtigt resultat. Jeg vil håbe og ønske at også han på sin side får et godt udbytte af foretagendet. Fra Jonas Lie har jeg intet exemplar modtaget af hans nye bog. De beredte derfor min hustru og mig en stor glæde ved Deres godhedsfulde tilbud om at ville sende os et sådant. Edmund Gosse har tilstillet også mig det engelske tidsskrift men heller ikke jeg har endnu fundet tid til at gøre mig nærmere bekendt med hans artikel. Tør jeg spørge Dem, – har professor Hoffory fåt sig tilsendt et exemplar af «Fruen fra havet»? Hvis ikke, vilde jeg være Dem overordentlig takskyldig om sådant måtte ské. Jeg glemte nemlig at opføre ham på listen over friexemplarerne. For de glædelige meddelelser om et nyt oplag af et ældre arbejde og den livlige afsætning af det nye takker jeg Dem særdeles meget, sender Dem vore bedste hilsener og tegner mig Deres venskabeligst forbundne Henrik Ibsen. München, den 12. Januar 1889. Kære frøken Keld! I det jeg udtaler min tak for Deres havte ulejlighed i anledning af brevet fra Felix Blochs teateragentur tillader jeg mig herved at tilbagesende samme. Med vore bedste hilsener tegner jeg mig Deres venskabeligst forbundne Henrik Ibsen. München, den 15. Januar 1889. Kære herr boghandler Lund! For den i Deres venlige brev av 4de dennes fremsendte veksel takkes forbindtligst. Mine aktiebreve i dampskibet «Dronningen» bedes afleverede og dividenden hævet. Efter første gangs opførelse af «Fruen fra havet» har Kristiania teater til Dem at indbetale 2,500 kroner, hvilket beløb De herved anmodes om godhedsfuldt at ville tilstille Gyldendalske boghandel, der af mig skal erholde nærmere besked angående anbringelsen. Med vore bedste hilsener til Dem og Deres frue tegner jeg mig Deres venskabeligst forbundne Henrik Ibsen. München, den 19. Januar 1889. Herr redaktør Borchsenius, Det er mig en fornøjelse at kunne imødekomme et ønske af Dem og jeg tilbagesender derfor herved adressen til general Harrison i underskrevet stand. – At forsøge på at øve indflydelse på rollebesætningen i «Fruen fra havet» fandt jeg i sin tid utilrådeligt her på afstand, hvor jeg savnede forudsætningerne for med sikkerhed at kunne veje og vurdere de formentlig bestemmende hensyn. I det jeg beder Dem modtage min bedste tak for de forskellige tilsendelser af blade tegner jeg mig Deres særdeles forbundne Henrik Ibsen. München, den 20. Januar 1889. Kære herr boghandler Hegel, For det i Deres venlige brev af 10de dennes tilsendte årsregnskab ligesom også for den særdeles behagelige meddelelse at De agter at udgive et nyt oplag af «Kongs-emnerne» beder jeg Dem modtage min bedste og forbindtligste tak. Ikke mindre er jeg Dem forbunden og takskyldig for indkøbet af obligationerne. Det overskud, som årsregnskabet udviser til fordel for mig, beder jeg om at måtte lade henstå hos Dem indtil honoraret for det nye oplag af «Kongs-emnerne» bliver disponibelt samt indtil Kristiania teater gennem boghandler Lund har tilstillet Dem 2500 kroner, hvilket beløb udgør honoraret for «Fruen fra havet» og vil blive erlagt efter første gangs opførelse af stykket. Når dette er sket vilde jeg overordentlig gerne at der for mig måtte blive indkøbt kreditkasse- eller Københavns kreditforenings obligationer til et pålydende beløb af 6000 kroner. Med gentagen tak og med vore bedste hilsener til Dem og Deres hus tegner jeg mig Deres hengivne og forbundne Henrik Ibsen. München, den 6. Februar 1889. Herr teaterchef Schrøder! Undskyld at jeg med et par ord ulejliger Dem i anledning af en trykfejl, den eneste, som forefindes i «Fruen fra havet». Side 193 står nemlig i en parentés ved en af Bolettes repliker: halvt for sig selv. Dette er urigtigt. Der skal stå: halvt fra sig selv. Hvis man ikke under prøverne har gættet fejlen bedes vedkommende skuespillerinde godhedsfuldt gjort opmærksom på samme. Deres ærbødigst forbundne Henrik Ibsen. I «Morgenbladet» findes en række af artikler, hvori de i mit stykke forekommende personer er ganske fortræffeligt og korrekt karakteriserede således som jeg har ment det. Skulde derfor nogen af de rollehavende svæve i uvisshed om den rette opfatning, kan jeg kun henvise til disse artikler, hvilke først for nylig er komne mig i hænde. Deres H. I. München, den 9. Februar 1889. Lieber Herr Fulda! Empfangen Sie hierdurch meinen herzlichsten Dank für die freundliche Zusendung Ihrer Uebersetzung des altdeutschen Gedichtes, dessen Existenz mir bisher gänzlich unbekannt gewesen ist. Mit regem Interesse werde ich die Dichtung sowie auch die Einleitung studiren sobald ich die dazu erforderliche Zeit und Ruhe finde, was hoffentlich bald geschehen wird. Bis dahin bitte ich Sie recht viele Grüsse von mir annehmen und solche unseren gemeinschaftlichen Freunden gelegentlich überbringen zu wollen. Ihr treuergebener Henrik Ibsen. München, den 10. Februar 1889. Lieber Herr Bahr! Verzeihen Sie mir freundlichst, dass ich bis jetzt Ihren vorletzten werthen Brief nicht beantwortet habe. Die mir zugedachte Widmung Ihres neuen Schauspieles nehme ich gern und dankend an. Ebenso bitte ich Sie meinen verbindlichsten Dank für die Zusendung der französischen Zeitung empfangen zu wollen. Mit den besten Grüssen zeichne ich mich Ihr ganz ergebener Henrik Ibsen. München, den 13. Februar 1889. Til Arbejdersamfundets bestyrelse. Kristiania. For det tilsendte indbydelseskort aflægger jeg herved min forbindtligste tak. Gøre brug af samme kan jeg jo desværre ikke. Men med mine bedste og varmeste ønsker vil jeg her i det fjerne tage del i den forestående festlighed. Ærbødigst Henrik Ibsen. München, den 14. Februar 1889. Kære herr professor! Deres venlige brev, som jeg modtog igår, skynder jeg mig herved at besvare. Herr Anno ønsker altså på plakaten og ved opførelsen at ombytte det i Tyskland ikke brugelige navn Bolette med «Babette» eller et andet pigenavn. Da mit stykke jo ikke foregår i Tyskland, så kan formentlig den af ham angivne grund til forandringen neppe være hans eneste eller vægtigste. Jeg formoder at han har en anden ved siden af og imødekommer derfor gerne hans ønske. Babette kan derfor indsættes i stedet, – forudsat naturligvis at Arnholms ytring, at navnet er uskønt, ikke vil forekomme tyske tilhørere uforklarlig. Herom kan jo jeg ingen sikker mening have men stoler ganske på Dem også i denne sag. Derimod må jeg bestemt gøre indvending imod at der på plakaten sættes «Ein Seemann» eller «Ein fremder Seemann» eller «Ein Steuermann». Han er jo nemlig ingen af delene. Da Ellida traf ham for 10 år tilbage var han understyrmand. Syv år senere lod han sig forhyre som simpel bådsmand, altså som noget betydelig ringere. Og nu kommer han som passagér på et turistskib. Til skibets besætning hører han ikke. Han er turistklædt, ikke rejseklædt. Ingen skal vide, hvad han er, lige så lidt, som man skal vide hvem han er eller hvad han egentlig heder. Denne uvisshed er netop det hovedsagelige i den af mig for anledningen valgte metode. Herr Anno bedes godhedsfuldt have sin opmærksomhed henvendt herpå under indstuderingen, ellers kunde fremstillingens grundstemning let forfejles. Men dersom udtrykket «Ein fremder Mann» for Berlinerne har en komisk bismag, – kan der så ikke på plakaten sættes «Ein Fremder»? Herimod har jeg intet at indvende. Men skulde heller ikke dette gøre sagen bedre, så tror jeg næsten ikke der er andet for end at lade de eventuelle livligheder have frit løb. Forhåbentlig anretter de ikke nogen alvorligere eller varigere skade. Det er mig en stor beroligelse at vide at De, kære herr professor, vil holde et øje med prøverne, i alle fald med de sidste. Der kan jo være så mangt og meget ved de fremmede forholde, som direktør Anno ikke er så ganske på det rene med. Og så håber jeg på et godt udfald. Ifølge telegram fra Kristiania opførtes «Fruen fra havet» dersteds for første gang og med ganske overordentligt bifald. Fra Weimar, hvor stykket skulde have været spillet i disse dage, har jeg endnu intet hørt. Med vore bedste hilsener tegner jeg mig Deres hengivne og forbundne Henrik Ibsen. München, den 15. Februar 1889. Kære herr professor! Det var mig særdeles behageligt gennem Deres venlige brev af 6te dennes at opfriske erindringen om vort korte samvær i Sæby i sommeren 1887. For øvrigt har De og Deres teater i den senere tid meget ofte været i mine tanker. Det forekommer mig nemlig utvilsomt at fru Ida Aalberg Kivekäs måtte kunne blive en aldeles fortrinlig fremstillerinde af hovedpersonen i mit nye skuespil. Det glædede mig derfor at erfare at De lader stykket oversætte og agter at bringe det til opførelse. Jeg håber at oversættelsen foretages med omhyggelighed i enhver henseende og at der anvendes al mulig flid på indstuderingen og på opsætningen i det hele. Sker dette, så håber jeg trygt at «Fruen fra havet» vil finde en god modtagelse på det finske nationalteater. Og herpå vilde jeg sætte overmåde stor pris. Hvad de ekonomiske betingelser angår vil jeg gjerne stille mig så imødekommende som muligt, om jeg end, for konsekventsernes skyld, ikke frivillig kan give afkald på hele honoraret. Til sammenligning skal jeg anføre at Bergens teater betaler mig 400 kroner for første gangs opførelse, 40 kroner for enhver af de følgende 5 forestillinger og derefter 20 kroner for enhver senere opførelse af stykket. Nu tillader jeg mig derimod at foreslå at Deres teater, som fast og helt honorar, altså en gang for alle, erlægger 300 kroner, hvilket beløb ved stykkets antagelse indbetales til min forlægger, den Gyldendalske boghandel i København eller også til mig selv direkte. I det jeg frembærer en forbindtligst hilsning også fra min hustru tegner jeg mig venskabeligst Deres Henrik Ibsen. München, den 23. Februar 1889. Herr Gustaf F. Steffen! For Deres artikel i tidsskriftet «Framåt», hvilken De i forrige måned havde den godhed at tilsende mig, beder jeg Dem herved at modtage min skyldige taksigelse. Artikelen har jeg med megen interesse gennemlæst. Men en kritik over samme ser jeg mig af mangel på tid aldeles ikke i stand til at afgive. Deres særdeles forbundne Henrik Ibsen. München, den 25. Februar 1889. Kære herr boghandler Lund! Af de idag ankomne norske aviser erfarer jeg at skuespildirektør Olaus Olsen har opført «Fruen fra havet» i Kragerø og jeg tillader mig i den anledning at forespørge om han til Dem har indbetalt det fastsatte honorar, 400 kroner, der skulde erlægges forinden første opførelse turde finde sted? For Deres brevkort med underretning om tilsendelsen af de 2,500 kroner til den Gyldendalske boghandel beder jeg Dem modtage min bedste tak. Med vore venskabeligste hilsener til Dem og Deres frue tegner jeg mig Deres hengivne og forbundne Henrik Ibsen. München, den 26. Februar 1889. Herrn Direktor Lautenburg. Berlin. Hochgeehrter Herr Direktor! Als Antwort Ihrer liebenswürdigen Vorfrage muss ich leider mittheilen, dass ich nicht in der Lage bin Berlin in der nächsten Zeit besuchen zu können. Mit dem besten Danke für Ihr freundliches Anerbieten und mit den verbindlichsten Grüssen habe ich die Ehre mich zu zeichnen Ihr ganz ergebener Henrik Ibsen. Aaben Adresse til General B. Harrison, den nyvalgte Præsident for de Forenede Stater. Sir. Vi undertegnede Skandinaver tillader os herved i al Ærbødighed at rette en Anmodning til Dem som den nyvalgte Præsident for de Forenede Stater om at lade Hr. Professor Rasmus B. Anderson forblive i Kjøbenhavn som de Forenede Staters herværende Minister. Det er almindelig kjendt, at mangfoldige af de til Amerika udvandrede Skandinaver altid hos Minister Anderson har kunnet finde virksom Raad og Støtte. Vi vilde betragte det som et stort Tab, hvis en ny, med vore Forhold her i Norden ukjendt Mand skulde afløse den Minister, der nu i 4 Aar har levet sig ind i vort Liv og saa ofte været et velsignelsesrigt Mellemled mellem os og de Forenede Stater. Dertil kommer, at de nordiske Lande ikke noksom kan sætte Pris paa og hævde Betydningen af, at Professor Anderson ved sin videnskabelige og literære Virksomhed har gjort en Række af nordiske Aandsværker, saavel fra Oldtiden som fra den nyere Tid, gjennem Oversættelse og Bearbejdelse tilgængelige for det store Amerika. Vi vilde i højeste Grad beklage, om Hr. Prof. Anderson blev kaldet bort fra Norden midt under dette sit Arbejde, der selvfølgelig bedst kan fremmes i en By som Kjøbenhavn, hvor de nødvendige Betingelser baade med Hensyn til Bibliotheker og literære Forbindelser i Professorens særlige literære Studier er til Stede. Støttende os til disse Grunde, som vi tror ikke kan andet end vinde Deres Bifald, har vi taget os den Frihed her indtrængende at anmode Dem om at lade Professor Anderson fremdeles forblive i sin nuværende Stilling. F. S. Bang.C Berg.Vilh. Bergsøe. Bjørnstjerne Bjørnson.Carl Bloch. F Bojesen.Otto Borchsenius. Georg Brandes.Erik Bøgh. C. Carstensen.Jonas Collin. Holger Drachmann.Anna Charlotte Edgren Leffler. Kr. Erslev.L. Feilberg.Niels W Gade. K. Gislason.I. Glückstadt. Edv. Grieg.Hans Gude.P. Hansen. J. P. E. Hartmann.Jacob Hegel. Harald Holm.L. Holst.Will. Honum. Fr. Winkel Horn.C. Hostrup. Harald Høffding.Sofus Høgsbro. V. Hørup.Henrik Ibsen. Carl Jacobsen.Alex. L. Kielland. N. J Larsen.F. L. Liebenberg. Jonas Lie.Sophus Müller. F. Peckel Møller.C. V. Nyholm. Gustav Philipsen.Carl Ploug. E. N. Ritzau.Viktor Rydberg. Sophus Schandorph.Ludv. Schrøder. Otto Sinding.Stephan Sinding. Carl Snoilsky.Steen. George Stephens.Henrik Strandvold. August Strindberg.Johan Svendsen. O. Thommessen.F. Tutein. Frederik M. Wallem.O. Wergeland.B. Wulff. München, den 2. Marts 1889. Kære herr boghandler Hegel! Ganske uventet kommer jeg til i aften at afrejse herfra til Berlin for i nogle dage at opholde mig dersteds. Jeg tillader mig i den anledning at anmode Dem om godhedsfuldt at ville sende mig 900 Reichsmark under adresse: Hotel du Nord, Berlin. Med de bedste hilsener tegner jeg mig Deres hengivne og forbundne Henrik Ibsen. Hotel du Nord, Berlin, 5te Marts. Kære Suzannah, til ordentlig brevskrivning blir her ingen tid da jeg har besøg hvert øjeblik når jeg er hjemme. Mine telegrammer håber jeg du har modtaget. Jeg kom hertil søndags morgen og fandt i hotellet meddelelse om at generalprøven var udsat til næste dag. Omkring middagstid kom Hoffory, Brahm og Schlenther. De bragte med sig den unge Rode fra København, som ligger her for «Politikens» regning for at skrive beretninger om opførelsen. Jeg inviterte dem til en splendid dinér, der varede til henimod aften. Igår formiddag generalprøve, som løb af til min fulde tilfredshed. Om aftenen var der arrangeret herreselskab for mig. 16–17 personer tilstede, deriblandt Lindau, Bülow og Kainz. Imorgen aften opførelse af «Wildente» i Residenzteater, i overmorgen «Nora» i Blumenthals Lessingteater. Hvad tid jeg kommer afsted herfra véd jeg endnu ikke, heller ikke om jeg lægger tilbagevejen over Weimar, hvilket man her søger at overtale mig til. Du skriver vel til Sigurd? Jeg får ikke tid til det. Send endelig også mig nogle ord, så jeg får vide, hvorledes du har det. Det skal blive godt at komme til ro igen. Jeg føler mig allerede temmelig træt, skønt jeg ellers befinder mig vel. Lev så vel. I dag skal jeg til middag hos Kainz. Din hengivne Henrik Ibsen. Søndag formiddag. Kære herr doktor! Jeg kom hertil i aftes og tog ind i Hotel Erbprinz, hvor jeg bliver et par dage. Først og fremst vil jeg nu gerne hilse på Dem. Men da jeg af sundhedshensyn nødig vil gå ud mere end nødvendig, så tillader jeg mig at spørge, til hvilken tid jeg idag eller imorgen kan være sikker på at træffe Dem hjemme uden at forstyrre Dem i Deres arbejde. For et par ord til svar med overbringeren vilde jeg være Dem særdeles takskyldig. Med foreløbig forbindtligst hilsen til Deres ærede frue forbliver jeg Deres hengivne Henrik Ibsen. München, den 26. Marts 1889. Kære herr professor! Hver dag siden min hjemkomst har jeg tænkt på Dem og på de øvrige venner i Berlin og havt til hensigt at sende Dem nogle ord. Men under mit fravær havde der ophobet sig på mit bord en sådan masse af forretningsbreve at jeg endnu ikke på langt nær har fået bugt med dem alle. Alligevel skriver jeg dog idag foreløbig et par ord for at bede Dem modtage og ved given lejlighed frembære min hjerteligste taksigelse til de mange af vore fælles bekendte, som har bidraget til at gøre ugen i Berlin til det mest lysende tidspunkt i mit liv. Når jeg tænker tilbage derpå, står det hele for mig som en drøm. Det gør mig næsten ængstelig. Den følgende uge tilbragte jeg i Weimar. Også dersteds blev «Die Frau vom Meere» ganske fortræffelig spillet. Opfatning og gengivelse af karaktererne havde en mærkværdig lighed med den i Schauspielhaus. Wangel var dog ikke her fuldt så fint udarbejdet i enkelthederne. Heller ikke var Lyngstrand så uforlignelig sandt følt og individualiseret. Men «den fremmede mand» kan jeg ikke ønske mig eller knapt tænke mig bedre end her, – en lang mager skikkelse med et høgansigt, sorte stikkende øjne og en prægtig dyb og dæmpet stemme. – Jeg har gennemsøgt hele min bogsamling uden at finde noget exemplar af 2den udgave af «Kærlighedens komedie», hvori forordet står, – i de senere udgaver er det nemlig udeladt. For nogle dage siden har jeg derfor tilskrevet fuldmægtig Larsen med anmodning om at skaffe et exemplar til veje og sende Dem det. Jeg håber at det vil lykkes ham. Fra Wien har jeg modtaget forskellige breve, hvoraf jeg kan sé at dr: Schlenthers foredrag har øvet en stærk virkning dersteds. Og det mærkeligste er at disse henvendelser og udtalelser ikke hidrører fra derværende tyske men fra magyariske og polske kredse, hvis hele grundsyn såvel på livet som på digtningen og dens fremadskridende opgaver skulde antages at stå vort germanniske så overmåde fjernt. Forklaringen ligger vel i det germanniske væsens og den germanniske ånds universalitet, der prædestinerer til et vordende verdensherredømme. At jeg har fået være med i disse strømninger føler jeg klart og dybt at jeg skylder min indgåen i det tyske samtidsliv. – Jeg nødes til at afbryde for idag, håber snart at høre fra Dem, sender hjertelige hilsener til vor fælles kreds og tegner mig Deres hengivne og forbundne Henrik Ibsen. P. S. For dr: Brahms artikel i «Frankfurter Zeitung» og for dr: Schlenthers i «Die Nation» bedes særlig takket! H. I. München, den 30. Marts 1889. Kære herr boghandler Hegel! Jeg må bede Dem godhedsfuldt undskylde at jeg først nu erkender modtagelsen af de mig under mit ophold i Berlin tilsendte 900 Reichsmark. Derhos benytter jeg anledningen til at bringe Dem min tak for den nye smukke udgave af «Kongs-emnerne», hvoraf jeg har havt den fornøjelse at modtage exemplarer. Sluttelig tillader jeg mig at gøre brug af Deres godhedsfulde tilbud om at ville for min regning lade indkøbe obligationer til pålydende beløb 6000 kroner samt at opbevare samme for mig. Hvis ikke mægleren skulde foreslå andre papirer som mere fordelagtige og lige så sikkre tager jeg gerne enten Københavns kreditkasse-obligationer, der er uopsigelige, eller også Københavns grundejeres kreditforenings obligationer, hvoraf jeg jo har en del i forvejen. Med vore bedste hilsener til Dem alle tegner jeg mig Deres hengivne og forbundne Henrik Ibsen. München, den 31. Marts 1889. Herr boghandler Lund! Under 22de dennes har jeg tilskrevet skuespildirektør Olaus Olsen med opfordring til uopholdelig at indbetale honoraret for «Fruen fra havet». Brevet adresserede jeg til Kristiansand med påtegning om at det skulde eftersendes ifald han var afrejst. Hvorvidt sådant kan påregnes af norske postfunktionærer véd jeg jo ikke. Noget svar fra bemeldte Olsen har jeg i det mindste til dato ikke modtaget. Jeg har grund til at tro at han nu færdes i byerne omkring Kristianiafjorden og skulde De kunne erfare noget nærmere om hans opholdssted, vilde jeg være Dem særdeles forbunden om De sendte ham et brevkort med alvorlig opfordring om uopholdelig at indbetale det skyldige beløb da dette ellers vil blive inddrevet ved en sagfører. – Jeg kan ikke beskrive, hvorledes disse norske gavtyvstreger opirrer mig. I intet andet land er jeg udsat for noget lignende. Jeg benytter derhos anledningen til at anmode Dem om godhedsfuldt på sædvanlig måde at ville sende mig, hvad De ved modtagelsen af disse linjer måtte have til min rådighed. Med vore bedste hilsener til Dem og Deres ærede frue tegner jeg mig Deres venskabeligst forbundne Henrik Ibsen. München, den 5. April 1889. Lieber Herr Bahr! Als Antwort Ihres liebenswürdigen Schreibens theile ich Ihnen mit, dass mir vorgestern durch Ihren Herrn Verleger ein schönes Exemplar Ihres neuen Dramas «Die grosse Sünde» zugegangen ist. Für die freundliche Zusendung sowie auch besonders für die Widmung bitte ich Sie hierdurch meinen herzlichsten und verbindlichsten Dank empfangen zu wollen. In den nächsten Tagen werde ich mir die Freude bereiten, Ihr Werk recht gründlich zu studiren. Ihr treuergebener Henrik Ibsen. München, den 5. April 1889. Kære herr doktor! I det jeg beder Dem og Deres meget ærede frue modtage min hjerteligste tak for indbydelsen må jeg desværre meddele at jeg af tvingende hensyn, deriblandt også til min sundhedstilstand, ikke sér mig i stand til at nyde godt af samme. Med de forbindtligste hilsener tegner jeg mig Deres venskabeligst forbundne Henrik Ibsen. München, den 5. April 1889. Hochgeehrter Herr Hofrath! Herzlichst dankend für die freundliche Einladung zum nächsten akademischen Abend des Schriftsteller-Verbandes muss ich zu meinem Bedauern mittheilen, dass ich in dieser Zeit wegen Erkältung gezwungen bin Abends zu Hause zu bleiben. Mit vorzüglicher Hochachtung habe ich die Ehre mich zu zeichnen Ihr ganz ergebener Henrik Ibsen. München, den 7. April 1889. Lieber Freund! Empfangen Sie hierdurch unsere herzlichsten Glückwünsche zum Geburtstage. Leider bin ich verhindert dieselben persönlich überbringen zu können. Mit unseren besten und verbindlichsten Grüssen an Ihre hochverehrte Frau Gemahlin zeichne ich mich Ihr treuergebener Henrik Ibsen. München, den 8. April 1889. Sehr geehrter Herr! Für die in Ihrer geschätzten Zeitung erschienene liebenswürdige Besprechung meiner literarischen Arbeiten sowie für die freundliche Zusendung der betreffenden Nr: bitte ich Sie hierdurch meinen verbindlichsten Dank empfangen zu wollen. Eine grosse Freude wird es mir sein, wenn Herr Prof: Schmidt nach München kommt, seine persönliche Bekanntschaft zu machen. Mit vorzüglicher Hochachtung habe ich die Ehre mich zu zeichnen Ihr ganz ergebener Henrik Ibsen. München, den 11. April 1889. Kære herr boghandler Hegel! For den i Deres venlige brev af 2. dennes bragte meddelelse angående køb af obligationer beder jeg Dem modtage min forbindtligste tak. Benyttende mig af Deres godhedsfulde tilbud er jeg herved så fri at vedlægge fuldmagt til at lade hæve mine honorarer ved det kgl: teater. En stor og glædelig overraskelse var det mig at erfare at der tiltrænges nyt oplag af «Brand» og jeg modtager med hjertelig tak Deres gode tilbud i så henseende. Med vore venskabeligste hilsener til Dem og Deres tegner jeg mig Deres hengivne og forbundne Henrik Ibsen. München, den 12. April 1889. Kære herr boghandler Hegel! Netop som jeg igår havde afsendt brev til Dem modtog jeg Deres venlige linjer af 9de dennes, hvilke jeg herved tillader mig at besvare. Af de disponible 17.000 kroner bedes det fornødne beløb anvendt til køb af uopsigelige 4 & percnt; husejer-kreditkasses obligationer lydende på samlet sum af 10,000 kroner samt Kursk-Kiew jernbane prioritetsobligationer til pålydende beløb af 7.000 kroner. Da sidstnævnte er garanterede af den russiske regering og derhos foreslåes af mægleren tør jeg vel antage at de afgiver et sikkert papir, hvoraf renten punktlig erlægges. – Med tak og hilsen tegner jeg mig Deres hengivne Henrik Ibsen. München, den 19. April 1889. Kære ven, Modtag herved min hjerteligste tak for det varme og stemningsfulde digt, som du har hædret og glædet mig ved at skrive og tilsende mig. Du må være forvisset om at jeg aldrig glemmer de dage, vi tilbragte sammen i Molde. Men erindringen om vort samvær deroppe blev så forunderlig levende i mig da jeg læste din digteriske skildring. Overordentlig kært vil det være mig at få sé den på tryk og dette så meget mere, som derved jo forudsættes fremkomsten af en hel ny samling fra din hånd. – Når du træffer grev Prozor beder jeg dig om godhedsfuldt at ville bringe ham min forbindtligste hilsning og tak for hans oversættelse af «Gengangere». Denne er endnu ikke kommet mig for øje; men selv om jeg havde læst den, vilde jeg dog ikke derom kunne fælde nogen begrundet dom da mit kendskab til det franske sprog ikke på langt nær er indgående nok. Så meget kærere er det mig derfor at erfare at du finder oversættelsen særdeles vellykket. Ligeledes skulde jeg være dig meget forbunden om du vilde meddele grev Prozor at når jeg ikke har besvaret hans seneste brev, så er grunden den at forinden dette kom mig i hænde havde to franske literatører indledet underhandlinger med en af mine tyske oversættere i Berlin om at foranstalte franske udgaver af flere af mine dramatiske arbejder og disse underhandlinger har endnu ikke ført til noget afgørende resultat. Jeg vilde derfor ikke gerne indblande mig i sagerne og navnlig ikke meddele formel autorisation til nogensomhelst. Som grev Prozor selv véd behøves jo heller ikke en sådan for ham, der oversætter direkte fra originalsproget. Vore lande har jo nemlig ikke nogen literær konvention med Frankrige. Og så har jeg at bede dig i venskab tilgive at jeg ikke har takket for det vakkre kortet, hvormed du og din højt ærede hustru glædede os til jul. Skylden for forsømmelsen er min alene. Jeg var nemlig netop i den tid så optagen af forretninger at jeg måtte skyde alt andet til side. Med vore varmeste hilsninger til grevinde Snoilsky og til dig selv tegner jeg mig din hengivne og forbundne Henrik Ibsen. München, den 23. April 1889. Kære herr professor! Jeg takker Dem hjerteligst for Deres sidste venlige brev med de mange gode efterretninger. Om nogle dage skal jeg svare udførligt på de forskellige punkter og sender kun disse foreløbige linjer for at sige Dem at jeg finder Deres forslag om at omsætte navnene i «Komödie der Liebe» i tysk form særdeles heldigt og beder Dem om godhedsfuldt at foretage det fornødne i så henseende. For det glædelige telegram i anledning af opførelsen af «Stützen der Gesellschaft» beder jeg Dem og de øvrige venner herved modtage min bedste tak. Et særligt svartelegram afsendte jeg straks til herr Kainz, hvis navn stod først blandt underskriverne. Også fra herr Larronge modtog jeg telegrafisk meddelelse, hvilken jeg ligeledes straks besvarede. Opførelsen af «Bund der Jugend» i Residenz-Theater formoder jeg er udsat da jeg intet videre har hørt fra herr Lautenburg. Heller ikke véd jeg om han har opgivet sin plan at spille «Stützen der Gesellschaft» efter den autoriserede oversættelse. Med de bedste hilsener tegner jeg mig Deres hengivne og forbundne Henrik Ibsen. München, den 30. April 1889. Herr generalkonsul W. Christophersen. Antwerpen. I det jeg erkender modtagelsen af Deres meget ærede skrivelse tillader jeg mig herved først og fremst at frembære en forbindtligst tak for den venlige interesse, De nærer for at skaffe mine dramatiske arbejder en videre udbredelse blandt det fransktalende publikum. Hvad selve den omskrevne sag angår, skylder jeg at gøre opmærksom på at «Gengangere» allerede er oversat på fransk. Det samme er tilfældet med «Et dukkehjem». Franske oversættelser af mine øvrige nutidsskuespil er ligeledes under forberedelse dels i Paris og dels gennem en i Berlin bosat fransk journalist. Samtlige disse eventuelle oversættelser har jeg tilsagt min autorisation efterhvert som de fremkommer. Da vi imidlertid, som bekendt, ingen literær konvention har med Frankrige så er der jo intet i vejen for at flere oversættelser af et og samme stykke kan udgives og bringes til opførelse. Kun må jeg i henhold til de af mig allerede givne tilsagn holde mig helt udenfor sagen. Med udmærket højagtelse har jeg den ære at tegne mig Deres særdeles forbundne Henrik Ibsen. München, den 3. Maj 1889. Kære fru Collett! Jeg véd ikke hvad De må tænke og tro om mig, som nu i over to måneder har ladet Deres dybe og indholdsrige brev hvile uden at give livstegn fra mig. Men der kom netop på den tid så meget imellem. Så meget, der helt holdt mig borte fra skrivebordet. Først måtte jeg til Berlin. Og derefter ganske uventet til Weimar. Først nu kan jeg sige at jeg er kommen så nogenlunde til ro igen. Tillad mig da derfor idag med et par ord at sende Dem min hjerteligste tak for den forståelse, som «Fruen fra havet» har fundet hos Dem. At jeg netop fra Dem først og fremst turde påregne en sådan forståelse følte jeg mig jo på forhånd så temmelig forvisset om. Men det glædede mig dog usigelig at få dette håb bekræftet, således, som jeg fik det gennem Deres brev. Ja, der er berøringspunkter. Mange endogså. Og De har sét dem og følt dem. Jeg mener, hvad der for mig kun kunde stå som en anelse. Men det er nu mange år siden at De, gennem Deres åndelige livsgang, under en eller anden form begyndte at spille ind i min digtning. – De må tro at min hustru og jeg beskæftiger os stadig med Dem både i vore tanker og i vore samtaler. I vinter hørte vi at De befandt Dem i Berlin. Og da glædede vi os så sikkert til at få sé Dem igen hernede i München. Men det skulde nu altså ikke blive noget af denne gang. For den kommende sommer har vi endnu ingen rejseplaner lagt eller kunnet lægge. Men det tør vel hænde at forholdene føjer sig så at vi kan tage vejen nordover, og da mødes vi vel i alle fald. Min hustru sender Dem tusinde hilsener. Jeg ligeså. Deres hengivne Henrik Ibsen. München, den 11. Maj 1889. Til direktionen for Kristiania teater. Jeg tillader mig herved høfligst at bringe i erindring de mig tilkommende tantièmer for opførelserne af «Rosmersholm» i September måned 1887 og anmoder om at beløbet godhedsfuldt må blive indbetalt til boghandler Nils Lund samtidigt med min andél af indtægten af de ved fru Didi Heibergs gæsteoptræden stedfundne opførelser af samme stykke. Ærbødigst Henrik Ibsen. München, Maximilianstrasse 32, den 14. Maj 1889. Til direktionen for det norske teater. Bergen. I det jeg henviser til kontrakten af 28. Oktober 1876 nødsages jeg herved til at bringe i erindring at der fra Deres teater siden 25. Maj 1887 til mig ingen indbetaling har fundet sted. Det dengang efter påkrav fremsendte beløb 320 kroner angik gentagne opførelser af ældre stykker i spilleåret 1885–86. Jeg må derfor nu anmode om at erholde specificeret opgør fra Deres teater og samtidigt dermed direkte indbetaling af mit tilgodehavende for de tre sidste spilleår og forventer sådant snarest muligt, i alle fald i løbet af 14 dage. Beløbet ønskes helst sendt gennem veksel eller anvisning på den herværende Bayerische Vereinsbank. Forbindtligst Henrik Ibsen. München, den 28. Maj 1889. Ærede herre, Som svar på Deres venlige brev meddeles herved at jeg med fornøjelse giver mit bifald til Deres forehavende med hensyn til opførelsen af «Et dukkehjem» på et af Londons teatre. I forventning om i sin tid at erfare et og andet om udfaldet og idet jeg bringer Dem en forbindtligst tak for den velvillige interesse, hvormed De omfatter min literære produktion, har jeg den ære at tegne mig Deres særdeles forbundne Henrik Ibsen. München, den 29. Maj 1889. Kære frøken Klingenfeld! Modtag herved mine hjerteligste lykønskninger i anledning af dagen og undskyld godhedsfuldt at jeg ikke sér mig i stand til personlig at overbringe samme. Deres hengivne og forbundne Henrik Ibsen. München, den 3. Juni 1889. Kære herr fuldmægtig Larsen! De vilde bevise mig en stor tjeneste ved godhedsfuldt med et par ord at underrette mig om, hvorvidt det kgl: dramatiske teater i Stockholm har indbetalt de mig tilkommende tantiémer for opførelser af «Fruen fra havet» og af andre af mine skuespil i det nu afsluttede spilleår samt, i bekræftende fald, hvor meget det hele beløber sig til. Ligeledes vilde jeg gerne vide om det finske teater i Helsingfors har fremsendt 300 kroner, der var det betingede honorar for «Fruen fra havet» dersteds. For de forskellige tilsendelser af bøger og aviser i de forløbne måneder beder jeg Dem modtage min bedste tak. Nogen fast rejseplan for denne sommer har vi endnu ikke lagt. Jeg skulde nok have stor lyst til at få leve nogen tid ved det dejlige Øresund eller lidt længere oppe. Men jeg véd endnu ikke om det kan føje sig så. Med vore hjerteligste hilsener så vel til Dem selv som til herr Hegel og hans nærmeste tegner jeg mig Deres hengivne og forbundne Henrik Ibsen. NB! De af mig gjorte bemærkninger er ikke skrevne med fordring på at benyttes undtagen for de faktiske berigtigelsers vedkommende. De i Deres brev fremsatte spørsmål skal jeg besvare snarest muligt. Den anden korrekturpakke vil om et par dage blive tilbagesendt i gennemsét stand. Hilsen og tak! Deres Henrik Ibsen. Theaterdirektor Lautenburg Dresden Herzlichsten Dank und Gruß! Die meisterhafte Aufführung in Berlin mir immer unvergesslich Henrik Ibsen München, den 10. Juni 1889. Herrn Dr: Alfred Frhr. v. Berger, Secretär des k. k. Burgtheaters. Wien. Hochgeehrter Herr! Es war mir eine grosse Freude zu erfahren, dass die Direktion des Burgtheaters beabsichtige im nächsten Winter mein Schauspiel «Ein Volksfeind» zu Aufführung zu bringen. Gegen die in Ihrem werthen Briefe erwähnte neue Uebersetzung des Stückes habe ich Nichts einzuwenden und bitte Sie hierdurch vorläufig meinen verbindlichsten Dank für das in Aussicht gestellte Autor-honorar empfangen zu wollen indem ich die Ehre habe mich zu zeichnen mit vorzüglicher Hochachtung Ihr ganz ergebener Henrik Ibsen. München, den 12. Juni 1889. Til bestyrelsen for Bergens nationale scene. Som svar på bestyrelsens ærede skrivelse af forrige måned undlader jeg ikke at meddele at jeg gerne er villig til at vente med indbetalingen af mit tilgodehavende indtil midten af August måned. Men da jeg sandsynligvis på den tid vil befinde mig på rejser, må jeg anmode om og bede godhedsfuldt erindret at beløbet bliver sendt til boghandler Nils Lund, Rosenkrantzgaden, Kristiania. Denne vil da sørge for at pengene kommer mig rigtig i hænde. Det skulde glæde mig meget om fru Ida Aalberg kunde komme til at optræde i «Fruen fra havet» i Bergen. Sker dette så erklærer jeg mig herved med fornøjelse villig til at give afkald på det sædvanlige honorar for 1ste gangs opførelse og kun at betragte denne som en gentagelse. Ærbødigst Henrik Ibsen. München, den 13. Juni 1889. Kære herr Archer! Jeg beder Dem modtage min forbindtligste tak såvel for telegrammet som for Deres venlige brev, hvilket jeg hidtil har forsømt at besvare anderledes end indirekte gennem min skrivelse til Mr: Charrington. Det var mig til stor beroligelse at erfare at De selv har gennemsét oversættelsen af «Et dukkehjem». Jeg kan således være forvisset om at den er både nøjagtig og i et godt flydende sprog. Så meget afhænger jo deraf. Nu er jeg i spænding for at erfare hvorledes pressen i London vil omtale stykket og opførelsen. Forhåbentlig bringer de skandinaviske blade beretning derom. Jeg véd at De også i den senere tid på forskellige måder har været virksom for at skaffe mine literære arbejder indgang i England og jeg beder Dem være forsikkret om at jeg varmt påskønner denne Deres velvillige og venskabelige interesse for mig. Meget takskyldige er vi Dem også for de to smukke fotografier, som De for længere tid siden havde den godhed at sende os. Jeg kunde ikke dengang melde modtagelsen da jeg ikke kendte Deres adresse. Med vore hjerteligste hilsener tegner jeg mig Deres hengivne og forbundne Henrik Ibsen. München, den 17. Juni 1889. Herr Gustav Wied. København. For det tilsendte exemplar af Deres sørgespil «En Hjemkomst» beder jeg Dem herved modtage min bedste tak. Så snart tiden på nogen måde tillader mig det skal det være mig en fornøjelse at læse stykket; men en bedømmelse af samme sér jeg mig ikke i stand til at afgive. Forbindtligst Henrik Ibsen. den 18.6.89. Hochgeehrter Herr Hofrath! Für die freundliche Einladung bitte ich Sie hierdurch meinen verbindlichsten Dank empfangen zu wollen. Wegen der rauhen Witterung wagte ich aber nicht dieselbe zu benutzen. Hochachtungsvoll Ihr ganz ergebener Henrik Ibsen. München, den 18. Juni 1889. Herr J. B. Halvorsen, Kristiania. Når jeg ikke hidtil har besvaret Deres venlige brev af 30. Maj så er grunden den at de punkter, De i brevet begærer oplysning om, i det væsentlige har fundet besvarelse gennem mine bemærkninger på korrekturarkene, hvilke jeg hurtigst muligt sendte Dem tilbage. For ordens skyld vil jeg dog her tilføje nogle udfyldende ord. Altså: 1.) Jeg besøgte som gut i et års tid tegneskolen i Skien og lærte der lidt blyantstegning. Samtidig eller lidt senere fik jeg nogen vejledning i oljemaling af en ung landskabsmaler Mandt fra Telemarken, som undertiden opholdt sig i Skien. I Bergen gav jeg mig adskilligt af med at male i akvarel under tilsyn af den nu afdøde Losting dersteds. Efter tilbagekomsten til Kristiania malte jeg lidt i olje hos Magnus Bagge. Men i 1860 begyndte forberedelserne til «Kærlighedens komedie» og «Kongsemnerne» stærkt at beskæftige mig og fra den tid af lagde jeg malerkunsten på hylden. 2.) Med selve arbejderbevægelsen havde jeg egentlig intet at skaffe, stod kun i venskabsforhold til Abildgård og blev gennem ham bekendt med Markus Thrane. Jeg erfarede således adskilligt om deres planer og da arrestationerne havde fundet sted frygtede jeg nærmest for at kunne blive ført som vidne. Men heldigvis var mine breve til Abildgård og måské også manuskripter blandt de opbrændte papirer, således som Henrik Jæger fortæller. 3.) Dette punkt er besvaret ved bemærkninger på korrekturarkene. 4.) Ligeså. 5.) Uddraget af mit brev til kong Karl kan jo gerne trykkes skønt jeg nu synes at det er holdt så temmelig i bedemandsstil. Og modtag så min hjerteligste tak for alt det umådelige arbejde, der er nedlagt i Deres artikel om mig og for den form, De har givet denne. Deres venskabeligst forbundne Henrik Ibsen. München, den 21. Juni 1889. Lieber, hochverehrter Herr Kollega! Für die freundliche Uebersendung des inliegenden Briefes bitte ich Sie hierdurch meinen besten Dank empfangen zu wollen. Mein Antwortschreiben an Sig: Montecorboli geht heute ab. Ihr treuergebener Henrik Ibsen. München, den 23. Juni 1889. Kære herr boghandler Hegel! Jeg beder Dem herved modtage min forbindtligste tak for de tilsendte smukke exemplarer af det nye oplag af «Brand». Derhos er jeg så fri at anmode Dem om godhedsfuldt at ville lade mig tilstille et beløb af 1200 kroner, enten omsat i tyske sedler eller gennem anvisning. I begyndelsen af næste måned rejser vi til Gossensass i Tyrol for at tilbringe sommeren dersteds. Den påtænkte rejse nordover må opsættes til en anden gang. Vi læser meget om den usædvanlige trykkende hede i København i denne tid men håber dog at De og Deres befinder Dem vel. Med vore hjerteligste hilsener til Dem alle tegner jeg mig Deres hengivne og forbundne Henrik Ibsen. München, den 25. Juni 1889. Herr lektor Peter Bagge. Som svar på Deres ærede skrivelse meddeles herved at jeg for mit personlige vedkommende ikke har noget imod at mit skuespil «Hærmændene på Helgeland» optages i den omskrevne læsebog. Dette dog kun under forudsætning af at De dertil kan erholde den Gyldendalske boghandels samtykke. Forbindtligst Henrik Ibsen. d. 26.6.89. Kære herr Archer! Modtag min hjerteligste tak også for Deres sidste brev og for alle de gode og glædelige meddelelser! Jeg vil hele mit liv igennem komme til at stå i taknemmelighedsgæld til Dem. Bevægelsen i London er et lysende mærkepunkt i mit liv og overgår langt, hvad jeg nogensinde havde drømt om. – Vil De være af den godhed at besørge indlagte fotografi? Og tør min hustru og jeg tillade os at frembære en ærbødigst hilsen til Mrs: Archer? Deres hengivne og forbundne Henrik Ibsen. München, den 29. Juni 1889. Kære herr boghandler Lund! Tillad mig herved at anmode Dem om godhedsfuldt at ville sende mig en veksel for det beløb, jeg ved kvartalskiftet måtte have disponibelt hos Dem. I begyndelsen af næste måned begiver vi os til Tyrol for at tilbringe resten af sommeren der. Antagelig vælger vi Gossensass, hvor vi før så ofte har levet. Min postadresse bliver imidlertid indtil videre uforandret. – Med vore bedste hilsener til Dem og Deres ærede frue tegner jeg mig Deres hengivne og forbundne Henrik Ibsen. Imorgen formiddag er jeg hjemme indtil klokken 12. Henrik Ibsen. Maximilianstrasse, 32. München, den 1. Juli, 1889. Lieber Herr Gröbner! Es ist meine Absicht heuer das mir immer unvergessliche Gossensass wieder zu sehen und dort ein paar Monate oder mehr zu verbringen. Ich gedenke binnen 8 Tagen eintreffen zu können. Gegen Ende des Monats kommt dann meine Frau zu mir und wahrscheinlich auch unserer Sohn aus Wien. Aber es fragt sich ja vor Allem ob ich gegenwärtig in Gossensass Unterkunft finden kann? Ich brauche vorläufig ein oder zwei gute Zimmer in ruhiger Lage, – also nicht im grossen Hotel. Kann ich das haben? Bitte höflichst um Antwort zu Beruhigung. Haben Sie irgendwo eine solche brauchbare Wohnung für mich, werde ich Ihnen später meine Ankunft brieflich oder telegraphisch mittheilen. Mit unseren besten und verbindlichsten Grüssen an die ganze werthe Gröbner’sche Familie zeichne ich mich Ihr ergebenster Henrik Ibsen Gossensass i Tyrol, den 26. Juli 1889. Meget ærede frue, Som svar på Deres venlige forespørgsel tillader jeg mig herved at meddele at jeg intet har at indvende imod Deres påtænkte oversættelse af «Fruen fra havet» men at jeg ikke ser mig i stand til at meddele samme nogen formelig autorisation eftersom jeg nemlig allerede har autoriseret en i London foranstaltet oversættelse af samme skuespil, hvilken formentlig vil udkomme i den nærmeste fremtid og som vil søges udbredt også i Amerika. Med tak og hilsen har jeg den ære at tegne mig Deres ærbødigst forbundne Henrik Ibsen. Gossensass, den 9. August 1889. Kære herr fuldmægtig Larsen! I det jeg beder Dem modtage min bedste tak for Deres venlige brev af 19. Juli skal jeg som svar på samme meddele at jeg hidtil intet har hørt fra direktør Cortes. Skulde en henvendelse fra ham i det omskrevne anliggende finde sted, vil han af mig erholde ubetinget afslag. Herr Julius Petersen kan overhovedet være ubekymret om også eneretsfristen skulde udløbe forinden det lykkes ham at bringe «Fruen fra havet» til opførelse på samtlige de teatre, der står til hans rådighed. Jeg skal i mellemtiden ikke overdrage opførelsesret vedkommende dette stykke til nogen anden skuespildirektør. Med de omskrevne honorarbetingelser er jeg særdeles vel fornøjet og beder Dem om godhedsfuldt at ville ordne sagen på egen hånd i enhver henseende. – Jeg håber at De har tilbragt en behagelig ferietid? Hvad os angår befinder vi os fortreffeligt her og agter først at vende tilbage til München i begyndelsen af Oktober. Med vore hjerteligste hilsener til Dem selv samt til herr Hegel og hans familje tegner jeg mig Deres hengivne og forbundne Henrik Ibsen. Gossensass, Tyrol, den 19. August 1889. Kære ven! Modtag herved min hjerteligste tak for brevkortet, som igår kom mig i hænde men for sent til samme dag at kunne besvares. Du kan tro det gjorde os ondt at vi ikke fik mødes i München. Besøget blev os straks indberettet af pigen og visitkortene hidsendte. Havde vi anet, hvilken glæde vi kunde have havt, skulde vi visst have opsat vor afrejse i nogle dage. Og nu har vi heller ikke under eders hjemrejse nogen udsigt til at træffe eder. Vi kan nemlig ikke vende tilbage til München forinden i begyndelsen af Oktober på grund af reparation af boligen og omflytning til 1ste etage i huset. Vi har derfor indrettet os på at blive hersteds så længe indtil høstkulden fordriver os. Siden tænker vi at drage lidt længere nedover i Tyrol. – Her er en storartet natur og en fortræffelig luft. Gossensass ligger 3300 fod højt, lige nedenfor Brenner og tre timers jernbanefart fra Innsbruck. Men kan hænde du kender stedet fra før af? Her er for tiden en mængde fremmede men dog ikke aldeles overfyldt. – Dette i al hast. Jeg selv, min hustru og min søn frembærer de hjerteligste hilsninger til dig og til din højt ærede frue. Gid vi snart fik se eder igen! Din hengivne Henrik Ibsen. Gossensass in Tyrol, den 4. September 1889. Meget ærede herr doktor! Deres venlige skrivelse er kommet mig i hænde hersteds, hvor jeg tilbringer sommeren, og jeg tillader mig herved at udtale for Dem min varmeste tak for Deres forehavende, at foranstalte en tysk udgave af Henrik Jægers biografiske værk. At tilsende mig Deres manuskript eller korrekturarkene tror jeg ikke vilde være til synderlig nytte, men bidrage til at forsinke bogens udgivelse. Derimod må jeg instændig anbefale Dem at gøre Dem bekendt med J. B. Halvorsens artikel i det af ham udgivne norske forfatterlexikon. Denne er udtømmende og fuldt ud pålidelig i enhver henséende. Jeg sendte Dem for nogle dage siden et par bladanmeldelser af samme og håber at De har modtaget disse. Selve artiklen har jeg for tiden ikke ved hånden. Men jeg er forvisset om at herr Halvorsen med største beredvillighed vil forskaffe Dem et exemplar ifald De derom henvender Dem til ham. Hans opholdssted er Kristiania. Af «Catilina» foreligger allerede i manuskript en endnu ikke trykt oversættelse af dr: Paul Herrmann i Berlin. Med gentagen tak og en hjertelig hilsen så vel til Dem selv som også til herr Minden har jeg den ære at tegne mig Deres særdeles forbundne Henrik Ibsen. Gossensass i Tyrol, den 7. September 1889. Kære herr Kristensen-Randers! Deres venlige brev af 19. August er, formentlig ved forsømmelse eller misforståelse fra postvæsenets side, først nu kommet mig i hænde hersteds, hvor vi tilbringer sommeren. Denne omstændighed er altså årsagen til at jeg så sent lader høre fra mig. Modtag da vor tak for meddelelsen og vor hjerteligste lykønskning. Deres forlovede har vi visstnok ikke endnu den fornøjelse at kende personlig. Men vi véd dog at hun allerede med hæder har tilbagelagt den akademiske løbebane. Hvad Deres og Deres tilkommende hustrus venlige indbydelse angår, da er vi Dem usigelig forbundne derfor. Men der er desværre neppe nogen udsigt til at vi allerede næste år igen vil kunne gæste Danmark. Jeg går nemlig nu igen omkring med nye planer til et dramatisk arbejde og det tør vel være at dette vil komme til at lægge beslag på mig helt udover næste sommer og i så fald må jeg da holde mig i ro i München. Men vi takker af hjertet alligevel og sender Dem og Deres forlovede vore bedste hilsener. Deres hengivne og forbundne Henrik Ibsen. Gossensass, Tyrol, den 19. September 1889. Kære herr boghandler Hegel! Jeg takker Dem forbindtligst for Deres godhedsfulde meddelelse om opsigelsen af de 4 & percnt; obligationer i kreditforeningen for jydske landejendomme. Under de forhånden værende omstændigheder indser jeg ikke at der er noget fordelagtigere for mig at gøre end at følge Deres gode råd og lade mine 9200 kroner konvertere til 3 & half; & percnt; obligationer og beder Dem herved om velvillig at lade foranstalte det fornødne i så henseende samt at tage de nye papirer i forvaring for mig. Med vore hjerteligste hilsener til Dem alle tegner jeg mig Deres hengivne og forbundne Henrik Ibsen. fräulein Emilie Bardach Morgenbotschaft aus franzensfeste hoch erfreut erhalten herzlichsten Dank und tausend Grüsse Dr h Ibsen Gossensass in Tyrol, den 30. September 1889. Kære ven! Jeg håber at mit forrige brev kom dig rigtig i hænde i Luzern og du vil deraf have erfaret de grunde, som den gang gjorde os det umuligt at træffe sammen med eder i München. Til dels af samme grunde opholder vi os endnu hersteds. Hensigten med disse linjer er nærmest at efterkomme et af min fortræffelige oversætterinde, frøken Emma Klingenfeld, udtalt ønske om gennem et par ord fra min hånd at måtte blive introduceret hos dig. Jeg kan kun anbefale hende på det bedste i enhver henseende. Hun besidder en ganske overordentlig begavelse for oversættelse af digte. En stor mængde sådanne fra dansk og norsk foreligger allerede og med det svenske sprog er hun fuldkommen fortrolig. Hun agter nu i nogen tid at tage ophold i Dresden og vil tillade sig at opsøge dig. Påtænker du en tysk udgave af dine lyriske værker vil du næppe kunne betro denne i indsigtsfuldere og samvittighedsfuldere hænder end hendes. Dette i al hast! Vore hjerteligste hilsener til dig og din kære, højt ærede hustru. Din hengivne Henrik Ibsen. Donnerstag Nachmittag. Liebes, verehrtes Fräulein! Soeben habe ich Ihren Brief erhalten. Empfangen Sie auch dafür meinen herzlichsten Dank! Werde unsere flüchtige Begegnung niemals vergessen. Werde stets, wenn nur möglich, Ihren ferneren Lebensgang mit innigster Theilnahme verfolgen. Alles Glück über Sie! Leben Sie auf immer wohl! Und zu allerletzt – geben Sie mir ein Zeichen, das diese Zeilen in Ihre Hände gekommen sind. Auf Nimmerwiedersehen! Ihr ergebener Henrik Ibsen. München, den 5. Oktober 1889. Kære herr Lund, Tillad mig herved at melde Dem vor tilbagekomst efter sommeropholdet i Tyrol og at bede Dem om godhedsfuld remisse under den vanlige adresse. Med vore bedste hilsener til Dem og Deres frue tegner jeg mig Deres venskabeligst forbundne Henrik Ibsen. München, Maximilianstrasse 32, den 7. Oktober 1889. Vom ganzen Herzen danke ich Ihnen, hochgeschätztes Fräulein, für den so überaus liebenswürdigen und lieben Brief; den ich am vorletzten Tage meines Aufenthaltes in Gossensass empfangen und wieder und wieder gelesen habe. Dort, in der Sommerfrische, sah es während der letzten Woche recht traurig aus – oder es kam mir jedenfalls so vor. Keine Sonne mehr. Alles fort – verschwunden. Die wenigen zurückgebliebenen Gäste konnten mir selbstverständlich keinen Ersatz bieten – für das schöne kurze Spätsommerleben. Ins Pflerschthal bin ich jeden Tag spaziren gegangen. Es giebt dort am Wege eine Bank, wo es sich in Gesellschaft gewiss recht stimmungsvoll plaudern liesse. Aber die Bank war leer und ich bin vorbei gegangen ohne Platz zu nehmen. Auch im grossen Saal habe ich es öde und trostlos gefunden. Die Gäste, Familie Pereira und der Professor mit Gattin, erschienen nur bei den Mahlzeiten. – Erinneren Sie die grosse, tiefe Fensternische rechts vom Eingang der Veranda? Es war so recht eine schöne Nische. Die berauschend duftende Blumen und Pflanzen standen noch immer da. Aber sonst – wie leer – wie einsam – wie verlassen. Nun sind wir also wieder hier, – zu Hause, – und Sie ebenso in Wien. Sie schreiben, dass Sie sich jetzt sicherer, freier, glücklicher fühlen. Wie freue ich mich über diese Worte! Mehr will ich nicht sagen. Eine neue Dichtung fängt an in mir zu dämmeren. Ich will sie diesen Winter vollführen und versuchen, die heitere Sommerstimmung auf dieselbe zu übertragen. Aber in Schwermuth wird sie enden. Das fühle ich. – Es ist so meine Art. Ich habe Ihnen einmal gesagt, ich korrespondire nur in Telegrammstil. Nehmen Sie also diesen Brief so, wie er eben ist. Sie werden ihn jedenfalls verstehen. Tausend Grüsse sendet Ihr ergebener Dr: H. I. München, den 9. Oktober 1889. Hochverehrter Herr Geheimrath! Für die freundliche Zusendung Ihrer Uebersetzung von Dante bitte ich Sie hierdurch meinen verbindlichsten Dank empfangen zu wollen. Sollte ich einmal nach Wiesbaden kommen, werde ich gewiss nicht versäumen denselben mündlich zu wiederholen. Mit unseren herzlichsten Grüssen habe ich die Ehre mich zu zeichnen Ihr ganz ergebener Henrik Ibsen. München, den 13. Oktober 1889. Kære herr fuldmægtig Larsen! Jeg må meget bede Dem undskylde at jeg endnu ikke har besvaret Deres venlige brev af 8de September. En af grundene hertil er den at jeg ikke kommer til at udgive noget nyt dramatisk arbejde i den forestående Vinter og ikke gerne på forhånd vil give nogensomhelst et bindende løfte om oversættelsesret, aller mindst nu, da min literære stilling i England befinder sig i en stadig udvikling. Hertil kommer at jeg må tage hensyn til Mr: W. Archer, hvem jeg skylder så meget og fra hvem jeg i sin tid kan vente en lignende anmodning som den, der gennem Dem er fremkommet fra Edmund Gosse. Men da det jo ikke haster med nogen afgørelse, så håber jeg at sagen, når engang det nye arbejde foreligger, skal kunne ordnes på en for alle parter tilfredsstillende måde. Jeg griber anledningen til på det hjerteligste at takke Dem for den utrættelige iver og ufortrødenhed, hvormed De, uagtet Deres visstnok meget stærkt optagne tid, varetager mine interesser. Gid jeg så sandt på nogen måde kunde gengælde Dem det! – Mit forhold til herr Molander angående hans oversættelse af «Kærlighedens komedie» består deri at vi for flere år siden traf overenskomst om at han skulde besørge en sådan efter et af mig rettet og forkortet originalexemplar til brug for de svenske og finske teatre og at vi skulde dele ligelig de eventuelle honorarer og tantièmer. Nogen offentliggørelse af oversættelsen var der hverken dengang eller senere tale om imellem os. Udgivelsen i Finland fandt sted uden mit vidende og hverken oversætteren eller forlæggeren har sidenefter underrettet mig derom og heller ikke sendt mig noget exemplar forinden nu igår, da jeg modtog et sådant med Helsingfors’s poststempel, – fra hvem, véd jeg ikke da håndskriften på pakken var mig ubekendt. Både i betragtning af den brugte fremgangsmåde og for konsekventsernes skyld synes jeg ikke at den omhandlede bogs salg bør tillades i Sverig. En anden sag turde det kanské være om vi tillod de svenske teatre, der måtte ville opføre stykket, at anskaffe sig det fornødne antal exemplarer til brug for sufflør, regissør, rollehavende og andre medvirkende. Dette overlader jeg for resten for mit vedkommende ganske til Deres egen afgørelse. – Brevet fra herr Fritze tilbagesendes herved. Ligeså brevene fra Edmund Gosse. – Det har ikke været nogen hvilens tid, jeg denne sommer tilbragte i Gossensass. Jeg har været stærkt optaget og havt mere end rigelig anledning til at gøre studier og iagttagelse blandt de talrige gæster. Det var højst interessant men i sine henseender også dybt oprivende. Jeg må nu først og fremst søge at finde ro igen og så sammenfatte og anvende lidt af det, jeg har erfaret. Deres unge begavede slægtning, herr Carl Larsen, beder jeg Dem bringe min oprigtige lykønskning. Hans bog har jeg læst med levende fornemmelse af at den er digtet ud af et virkeligt talent. Han har utvilsomt en god fremtid foran sig. Med vore bedste hilsener til Dem og til det Hegelske hus tegner jeg mig Deres hengivne og forbundne Henrik Ibsen. München, den 14. Oktober 1889. Kære herr Lindberg! Som svar på Deres venlige forespørgsel skal jeg meddele at der, så vidt jeg véd, ikke er nogen hindring for at De kan opføre «Et dukkehjem» i Göteborg. Hvad honoraret angår, overlader jeg til Dem selv at bestemme samme og beder Dem om godhedsfuldt at ville indsende beløbet til den Gyldendalske boghandel i København. Med de hjerteligste hilsener til Dem og Deres hustru tegner jeg mig Deres venskabeligst forbundne Henrik Ibsen. München, den 15. Oktober 1889. Ihren lieben Brief habe ich, tausendmal dankend, erhalten – und gelesen und wieder gelesen. Hier sitze ich wie gewöhnlich am Schreibtisch. Jetzt möchte ich gern arbeiten. Kann es aber nicht. Meine Fantasie ist zwar in reger Thätigkeit. Aber immer schweift sie anderswo hin. Dort hin, wo sie in der Arbeitstunde eigentlich nicht sollte. Meine Sommererinnerungen kann ich nicht zurückdrängen. Will es auch nicht. Das Erlebte erlebe ich wieder und wieder – und immer wieder. Das Alles zu einer Dichtung umzudichten ist mir vorläufig unmöglich. Vorläufig? Wird es mir einmal in der Zukunft gelingen? Und wünsche ich eigentlich, dass es mir jemals gelingen sollte – und konnte? Vorläufig jedenfalls nicht – glaube ich. Das fühle ich, – das weiss ich. Und doch muss es so kommen. Es muss entschieden. Aber wird es dennoch so kommen? Wird es so kommen können? – Ach, liebes Fräulein, – verzeihen Sie –; Sie schreiben so reizend in Ihrem letzten – nein, nein, Gott behüte – in Ihrem vorigen Brief schreiben Sie so reizend: «– aber «Fräulein» bin ich nicht für Sie». Also, – liebes Kind, – denn das sind Sie doch jedenfalls für mich, – sagen Sie mal, – erinneren Sie, dass wir einmal über «Dummheiten» und «Tollheiten» sprachen? Oder richtiger gesagt, – ich sprach allerlei darüber. Dann übernahmen Sie, liebes Kind, die Lehrerrolle und bemerkten in Ihrer leisen, melodischen, weit dahinschauenden Weise, dass es doch immer ein Unterschied zwischen Dummheit und Tollheit sei. Nun freilich, – davon hatte ich schon im voraus eine Ahnung. Aber diese Episode – wie alles Uebriges, ist doch in meiner Erinnerung geblieben. Denn ich muss immer und immer darüber grübelen: war es eine Dummheit oder war es eine Tollheit, dass wir einander entgegen gekommen sind? Oder war es sowohl eine Dummheit wie eine Tollheit? Oder war es keines von Beiden? Ich glaube, das Letzte wird doch das einzig Stichhaltige sein. Es war einfach eine Naturnothwendigkeit. Und es war ein Fatum zugleich. Grübelen Sie nun darüber, wenn es nothwendig sei. Das glaube ich aber nicht. Ich nehme an, dass Sie es von vornherein verstehen werden. Und mir beistimmen. – – Tausendmal: Gute Nacht! Ihr stets ergebener H. I. München, den 15. Oktober 1889. Herrn stud: phil: Paul Raché. Leipzig. Sehr geehrter Herr! Ihr werthes Schreiben ist mir gestern zugegangen und bitte ich Sie hierdurch für die mir zugedachte grosse Ehre und Freude meinen herzlichsten Dank empfangen und an den Akademisch dramatischen Verein übermittelen zu wollen. Selbstverständlich gebe ich mit allergrösstem Vergnügen meine Zustimmung zu der beabsichtigten Aufführung meines Schauspieles «Gespenster». Ich muss aber bemerken, dass die Uebersetzerin desselben, Baronin M. v. Borch, Potsdamerstrasse 123b in Berlin, realiter über das Aufführungsrecht des Stückes in deutscher Fassung zu verfügen hat. Es ist deshalb nothwendig, dass Sie sich direkt an diese Dame wenden. Eine Weigerung von ihrer Seite ist jedoch kaum denkbar. Mit den verbindlichsten Grüssen habe ich die Ehre mich zu zeichnen Ihr ganz ergebener Henrik Ibsen. München, Maximilianstrasse 32, den 18. Oktober 1889. Til bestyrelsen for Bergens nationale scene. Under 14. Maj sidstleden sendte jeg bestyrelsen en påmindelse om at jeg, til trods for den mellem teatret og mig under 28. Oktober 1876 afsluttede kontrakt, ikke i de 3–4 seneste spilleår havde erholdt udbetalt de mig tilkommende honorarer for gentagne opførelser af flere af mine skuespil og begærede at beløbet af hele mit tilgodehavende nu uopholdelig skulde indsendes til min kommissionær, boghandler Nils Lund i Kristiania. I en udateret men med Bergens poststempel af 31.V.89 forsynet svarskrivelse erkender bestyrelsens daværende formand, herr politiinspektør Salicath, sagens rigtighed og vedføjer et opgør, i følge hvilket der da skulde tilkomme mig en samlet sum af 640 kroner. Han beder imidlertid om henstand med indbetalingen indtil det af sparebanken og brændevinsbolaget bevilgede bidrag i August måned var hævet. Under 12. Juni meddelte jeg formanden at jeg indgik på hans anmodning og erklærede mig tilfreds når blot beløbet inden den forlangte tidsfrist indbetaltes til min ovennævnte kommissionær. Hermed troede jeg at sagen var ordnet. Af det fra herr Lund modtagne kvartalsopgør erfarer jeg imidlertid til min overraskelse at der fra teatret til ham slet ingen indbetaling har fundet sted. Jeg vil henstille til de herrer bestyrere selv at afgøre, hvor vidt de finder en sådan hensynsløshed lige over for mig passende eller tilladelig. At der i mellemtiden har fundet et personskifte sted i bestyrelsen tjener ikke dennes nye medlemmer til nogensomhelst undskyldning. Bestyrelsen selv, som institution, er og bliver dog altid kontinuerlig. Under henvisning til den citerede kontrakts bestemmelse om, hvilke følger for teatret den stedfundne misligholdelse kan drage efter sig må jeg nu udbede mig mit samlede tilgodehavende straks hidsendt til München, altså til mig selv direkte og ikke gennem min kommissionær. Det tilføjes at jeg helst ønsker indbetalingen i form af en veksel eller anvisning på den herværende «Bayerische Vereinsbank». Med megen agtelse tegner jeg mig høfligst Henrik Ibsen. München, Maximilianstrasse 32, den 19. Oktober 1889. Herrer Jensen & Comp: Torvgaden. Kristiania. Herved tillader jeg mig at bede mig snarest muligt tilsendt to middelsstore gammeloste af fineste og bedste kvalitet. Beløbet vil, ligesom før, blive betalt ved henvendelse til herr boghandler Nils Lund, Rosenkrantzgaden. Hvis De fører trykt priskurrant over de af Deres varer, der egner sig for export og længere tids opbevaring, vilde jeg gerne udbede mig et exemplar af samme. Forbindtligst Henrik Ibsen. München, den 25. Oktober 1889. Herr greve, Deres meget ærede brev af 20. dennes har jeg havt den store glæde at modtage. Den i samme indlagte skrivelse til Mr. Roger i Paris afsendte jeg straks i underskreven stand. Jeg ved ikke hvorledes jeg fuldt ud skal kunne give udtryk for den takskyldighed, som jeg føler lige over for Dem. Allerede længe havde det været mig en kær drøm at vinde indgang i Frankrig for mine dramatiske arbejder. Men jeg turde ikke for alvor tænke videre derpå, da det fremstillede sig for mig som noget aldeles uoverkommeligt og uopnåeligt. Forbindelser dersteds havde jeg så godt som ikke. Og desuden var jeg allerede i forvejen så stærkt optagen af at skøtte mine mange literære anliggender i de nordiske lande, i Tyskland, Østerrig, England, Amerika og andetsteds, at der for mig aldeles ikke kunde være tale om ved egne kræfter at forsøge på at udvide virksomhedsfeltet til det store og så vanskelig tilgængelige Paris, eller, hvad der jo i literær henseende vil sige det samme, til Frankrig. Og nu har De, herr greve, allerede udrettet så uendelig meget for mig! Begyndelsen, det sværeste af alt, er gjort. Opmærksomheden og interessen er vakt i indflydelsesrige kredse. Sagen er altså kommet i gang. Alt dette skylder jeg Dem først og fremst. Og min bøn til Dem er at De fremdeles vil tage mine franske anliggender og alt, hvad dermed står i forbindelse, i Deres hånd. Jeg tør da håbe på godt resultat. Men enten nu min digtning i Paris slår igennem eller ikke, så beder jeg Dem, herr greve, være forvisset om at jeg altid dybt skal erkende og påskønne alt, hvad De har villet og virket for mig. – Erklæringen om at Deres og ingen anden oversættelse er den som jeg ønsker sé antagen, skal jeg naturligvis med største fornøjelse underskrive, hvis De blot godhedsfuldt vil tilsende mig teksten således, som De ønsker den affattet. For det igår modtagne exemplar af oversættelsen takkes forbindtligst. Det er jo et meget anséligt bind og med bedre udstyr end jeg i almindelighed her i Tyskland har været vant til. Også for postanvisningen frembærer jeg min tak. Nogen begrundet fordring i den henseende havde jeg jo for resten aldeles ingen ret til at stille. Fra grev Snoilsky har jeg erholdt et elskværdigt brev, for hvilket jeg måské turde bede Dem om ved given lejlighed at bringe ham min venskabeligste tak og hilsning. Med udmærket højagtelse har jeg den ære at tegne mig Deres ærbødigst forbundne og takskyldige Henrik Ibsen. Für die liebenswürdige Besprechung meiner dichterischen Thätigkeit, welche Sie die Güte gehabt haben in «Pester Lloyd» zu veröffentlichen, bitte ich Sie hierdurch meinen herzlichsten Dank empfangen zu wollen München, den 29. Oktober 1889. Jeden Tag habe ich die Absicht gehabt, Ihnen ein paar Worte zu schreiben. Ich möchte aber gern die neue Fotografie beilegen. Diese ist aber immer noch nicht fertiggestellt worden. Auch dieser Brief muss also ohne Bild abgehen. Aus eigener Erfahrung wissen Sie ja, dass das sich-fotografieren-lassen unter Umständen mit gewissen Schwierigkeiten verknüpft sei. In Ihrem vorigen Brief erwähnen Sie das. – Wie lieblich schreiben Sie doch! Bitte, schreiben Sie mir immer einige Zeilen, wenn Sie eine sonst unverwerthbare Halbstunde frei haben. Sie lassen also meine Briefe ungeöffnet liegen bis Sie allein und ganz ungestört sind. Liebes Kind! Meinen Dank dafür will ich nicht aussprechen. Das ist überflüssig. Sie verstehen. Seien Sie nicht verstimmt, weil ich vorläufig nicht dichten kann. Im Grunde dichte ich doch immer und immer, oder ich träume jedenfalls über Etwas, welches, wenn es einmal reif geworden ist, sich als eine Dichtung entpuppen wird. – Man stört mich. Kann nicht weiter. Nächstes Mal einen längeren Brief. Ihr treuergebener H. I. München, den 3. November 1889. Kære herr W. Archer! Det var mig en overordentlig stor glæde i dette øjeblik at modtage Deres venlige brev af 1ste dennes og jeg skynder mig herved straks at besvare samme. For alt hvad De hidtil har virket og fremdeles virker for at skaffe mine arbejder indgang i England vil jeg altid føle mig at stå i dyb taknemmelighedsgæld til Dem. Deres herlige og kostbare pragtudgave af «Et dukkehjem» er fremkommen i god behold. Også for denne skønne gave sender jeg Dem min hjerteligste tak. Jeg skulde allerede for længe siden have gjort det. Bogen har jeg stadig liggende fremme på mit bord og den vækker levende beundring hos alle dem der ser den og som forstår sig en smule på kunstværker indenfor det typografiske område. Jeg nægter ikke at jeg er adskillig stolt over at et arbejde af mig har kunnet udkomme i det store England i et sådant udstyr. Deres venskabeligst hengivne Henrik Ibsen. München, den 19. November 1889. Endlich kann ich Ihnen das neue Bild senden. Ich hoffe, Sie werden es besser und ähnlicher finden als das vorige. Binnen wenigen Tagen wird ein deutsches biografisches Werk über mich erscheinen und Sie werden es sofort bekommen. Lesen Sie es bei Gelegenheit; Sie werden daraus meinen bisherigen Lebensgang kennen lernen, – das heisst bis zum Ausgang des vorigen Jahres. Herzlichsten Dank für Ihren lieben Brief! Aber was denken Sie von mir weil ich denselben noch nicht erwiedert habe? Doch, Sie wissen ja, dass Sie immer in meinen Gedanken sind und bleiben werden. Ein reger brieflicher Verkehr ist von meiner Seite eine Unmöglichkeit. Das habe ich Ihnen schon vorher gesagt. Nehmen Sie mich also so, wie ich nun einmal bin. – Ueber meine dichterischen Erlebnisse und «Erfolge» in der letzten Zeit hätte ich eigentlich recht Vieles zu erzählen. Aber das muss vorläufig aufgeschoben werden. Ich bin gegenwärtig mit Vorarbeiten zu der neuen Dichtung recht eifrig beschäftigt. Sitze fast den ganzen Tag an meinem Schreibtisch. Gehe nur Abends ein Bischen aus. Träume und erinnere und dichte weiter. Dichten ist schön; aber die Wirklichkeit kann doch dann und wann noch viel schöner sein. Ihr ergebenster H. I. München, den 19. November 1889. Kære herr Didrik Grønvold, Modtag herved såvel fra min hustru som fra mig selv en hjertelig tak for Deres nye bog, hvoraf det godhedsfuldt tilsendte exemplar igår kom os ihænde. Endnu har jeg ikke havt anledning og tid til at gøre mig nærmere bekendt med dette Deres seneste arbejde, min hustru heller ikke; men vi tviler ikke på at det vil berede os lige så stor fornøjelse som tilfældet har været med Deres tidligere. Nogle af rejseskildringerne kender vi jo fra «Dagbladet»; men jeg véd ikke om de i bogen foreligger i bearbejdet eller udvidet form. Nu vilde jeg ret ønske for Dem at De måtte kunne finde den fornødne fritid til at kunne fortsætte Deres literære virksomhed. For mig står det, som om skolearbejdet må træde hindrende eller forstyrrende imellem. Men på den anden side kan jo en fast, praktisk beskæftigelse være en styrkende ting. Jeg har til sine tider følt det som et savn ikke at have en sådan. Jeg er over al måde bebyrdet med brevskrivning og må derfor indskrænke mig til, i det jeg for Dem og Deres frembærer vore bedste hilsener, at tegne mig Deres venskabeligst forbundne Henrik Ibsen. München, den 20. November 1889. Sehr geehrter Herr! Ihr werthes, liebenswürdiges Schreiben hat mich in hohem Grade erfreut und bitte ich Sie hierdurch sowohl für den Brief wie auch für die freundliche Zusendung Ihrer Uebersetzung und der Zeitung meinen verbindlichsten Dank empfangen zu wollen. Mit vorzüglicher Hochachtung habe ich die Ehre mich zu zeichnen Ihr ganz ergebener Henrik Ibsen. München, den 21. November 1889. Kære herr Herman Bang! På brevskrivningens område har jeg desværre ret mange forsømmelighedssynder på min samvittighed. Men lige over for Dem føler jeg mig dog i særlig grad skyldbetynget. Hvor megen glæde har De dog beredt os, min hustru og mig! Og endnu har jeg ikke sendt Dem et takkens ord derfor. Jeg slog mig til ro med tanken om at dette måtte De jo vide, selv om det ikke blev Dem sagt. Og deri tror jeg nok fremdeles at jeg har ret. Men alligevel vil jeg idag i det mindste med et par ord takke Dem for de tilsendte exemplarer af bøgerne. Det er vel nu omtrent et par år siden at «Stille existenser» kom os i hænde. Deres fine vemodige digtning «Ved vejen» står endnu så lysende klart i vor erindring. Det er for os som om vi selv havde været med at opleve det alt sammen. Baj, eller en nær slægtning af ham, har vi også stiftet personligt bekendtskab med under vort sommerophold oppe i Vendsyssel. Kathinka forstår vi så inderlig vel, ser hende så levende for os. Ja, hun har rigtignok vor dybeste medfølelse! Men hvor godt det dog alligevel var for hende at hun fik dø. Og nu nylig kom Deres gribende dejlige digtning fra Als ned til os. Netop de uger, De deri skildrer, tilbragte vi i København, på den store udrejse til Italien. Det var kendte drag af stemningen fra dengang, som slog os imøde fra Deres digt. Men hvor langt, langt stærkere! – Det har glædet os meget at lægge mærke til, hvor populær De er bleven oppe i Norge under og efter Deres foredragsrejse. At De har havt ret megen glæde af «Tine» er vel utvilsomt. Deres danske landsmænd har jo en fin forståelse for det ægte hjemlige og værket må jo også dybt gribe enhver, der læser det og får medopleve alt, hvad De deri har givet stemning og melodi. Tag tiltakke med disse få hastværkslinjer. Min tid er stærkt optagen. Og modtag så vore hjerteligste lykønskninger gennem Deres venskabeligst forbundne Henrik Ibsen. München, den 29. November 1889. Kære herr Lindberg! Det har glædet mig meget af tidningerne at erfare den store fremgang, som «Kærlighedens komedie» har havt i Göteborg og tillader jeg mig herved at anmode Dem om i sin tid godhedsfuldt at ville indbetale den mig tilkommende halvdél af honorarerne direkte til den Gyldendalske boghandel i København. Med mange hilsninger tegner jeg mig Deres venskabeligst forbundne Henrik Ibsen. Freitag Abend spät. Liebes Kind, Wie schön, wie liebenswürdig von Ihnen, dass Sie uns gestern besuchten! Meine Frau hat Sie so recht vom Herzen gern. Und ich – auch. Als Sie da in der Dämmerung sassen und uns Allerlei so sinnig, so verständnissvoll erzählten, wissen Sie, was ich dann dachte, was ich wünschte? Nein, das wissen Sie nicht. Ich wünschte: Ach, hätte ich doch so eine herzige, liebliche Tochter. Kommen Sie recht bald wieder zu uns. Aber indessen schaffen Sie künstlerisch rüstig in Ihrem Atelier. Dort dürfen Sie vorläufig nicht gestört werden. – Segen über Ihr liebes Haupt. Ihr ergebener H. I. Maximilianstrasse 32, München, den 4. December 1889. Herr dr: Kaarlo Bergbom. Helsingfors. Ærede herr doktor! Jeg havde i nogen tid tænkt på at skrive til Dem da jeg idag modtog Deres forespørgsel af 30. f. m. og skal som svar på samme herved meddele at jeg siden opførelsen af «Fruen fra havet» på Deres teater ikke har erholdt nogen meddelelse fra Dem og altså heller ikke modtaget nogen veksel fra Finska teatern. Da jo imidlertid vekselens beløb ikke af nogen anden kan hæves uden min påtegning og underskrift så vil der forméntlig ikke være noget i vejen for at De forskaffer Dem en sekundaveksel og straks tilsender mig samme i rekommanderet brev for at jeg kan omsætte den hersted. Det er mig af hensyn til mit regnskab magtpåliggende at denne sag bliver bragt i orden før årets udgang. Deres meget forbundne Henrik Ibsen. München, den 5. December 1889. Kære P. Hansen! Just som jeg idag stod i begreb med at sende dig min taksigelse for 2den del af «Faust» modtog jeg dit venlige brev og kan nu takke dig for begge samtidigt. Det store værk har jeg endnu kun hist og her flygtig løbet igennem under opskæringen. Men jeg har dog sét så meget at jeg tror du visselig har ret i, hvad du skriver om sprogbehandlingen, – skønt jeg nu fremdeles synes at denne allerede i 1ste del er så omtrent uovertræffelig. Indledningen er jeg i færd med at studere og jeg håber derved at blive i stand til at forstå denne anden del af digtningen, der hidtil har forekommet mig at lide under en altfor uklar allegorisering. Hvor vidt Heyse vil sé sig i stand til at anmelde oversættelsen véd jeg ikke med sikkerhed. Men kan han, så gør han det utvilsomt. Derimod vil jeg bestemt råde dig til at sende værket, ledsaget af en skrivelse, til dr: Suphan, direktør for Goethe-arkivet i Weimar. Dette står under storhertugindens særlige beskyttelse og fra den kant vil der visselig blive gjort alt muligt for at henlede Tysklands opmærksomhed på din oversættelse. Samtidig og på samme måde bør du ubetinget henvende dig til professor Erich Schmidt i Berlin. Han er jo literaturhistoriker og derhos vel Tysklands største nulevende specialist netop i Goethe-faget, – en af mine varmeste tilhængere forresten og med kendskab til den nordiske literatur. At dette dit storværk ikke bør blive upåagtet i Tyskland er jeg naturligvis ganske enig med dig i og jeg beder dig være forvisset om at hvad jeg i så henseende kan udrette skal ikke blive forsømt. Det er jo en ære for Danmark, og derigennem for hele den nordiske åndskultur, at en sådan klassisk gengivelse af en fremmed klassiker hos os kan komme i stand. – Hernede går vi nu og vader i sné og jeg dvæler, ligesom du, ofte ved erindringen om vor eventyrfærd for tyve år siden. Med en ærbødigst og forbindtligst hilsen til din elskværdige hustru tegner jeg mig din venskabeligst forbundne Henrik Ibsen. den 6. December 1889. Zwei liebe, liebe Briefe habe ich von Ihnen erhalten und bis jetzt keine Antwort gegeben! Wie denken Sie von mir? Aber ich kann noch immer nicht die nöthige Ruhe finden um Ihnen etwas ordentliches und ausführliches zu schreiben. Heute Abend muss ich ins Theater gehen um einer Aufführung vom «Volksfeind» beizuwohnen. Es ist mir ein wahrer Pein nur daran zu denken. – Vorläufig muss ich also auf Ihre Fotografie verzichten. Aber besser so. Lieber warten als ein nicht befriedigendes Bild zu bekommen. Und ausserdem, – wie lebendig steht Ihre liebliche, durchlauchtige Erscheinung in meiner Erinnerung! Ich glaube nemlich noch an eine räthselhafte Prinzessin, die dahinter steckt. Aber das Räthsel selbst? Nun ja, – man kann ja Allerlei darüber träumen und recht viel Schönes hineindichten. Und das thue ich auch. Es ist doch jedenfalls ein Bischen Ersatz für die unerreichbare und – unergründliche Wirklichkeit. In meiner Fantasie sehe ich Sie immer mit Perlen geschmückt. Perlen lieben Sie ja so sehr. Es liegt etwas tieferes – etwas verborgenes in dieser Neigung. Aber was eigentlich? Darüber grübele ich recht oft. Glaube auch dann und wann, dass ich den Zusammenhang gefunden habe. Aber dann wieder nicht. – Einige von Ihren Fragen werde ich vielleicht nächstes Mal zu beantworten versuchen. Habe aber selbst Ihnen gegenüber so viele, viele Fragen zu stellen. Thue es auch – innerlich – unaufhörlich. – Ihr ergebener H. I. München, den 11. December 1889. Deres excellence! Det er ifølge anmodning fra min søn og overensstemmende med mit eget ønske at jeg herved tager mig den frihed at tilstille Deres excellence vedlagte aktstykker med indstændig anmodning om at gøre Dem bekendt med samme og derefter skænke sagen al den opmærksomhed, som De måtte finde at den fortjener. Jeg kan ikke frigøre mig for det indtryk at udenrigsdepartementets fremgangsmåde, nu, efter fem års forløb, at finde en hindring for min søns forfremmelse på den diplomatiske bane væsentlig fordi han ikke har taget juridisk examen i Norge, – at denne fremgangsmåde rummer i sig et demonstrativt moment, der sigter videre end til den eller dem, som derved nærmest og føleligst rammes. Men jeg kan ikke bekvemme mig til at tro at den norske regering, i et tilfælde som det foreliggende, skulde stå aldeles magtesløs eller uden formel adgang til at skride ind, forudsat at den dertil finder sig foranlediget. Jeg holder mig, som naturligt er, nærmest til den personlige side af sagen og beder Deres excellence betænke, hvad der her for mig og mine står på spil. Jeg véd ikke, hvilken anden embedskarriere der skulde kunne stå min søn åben i Norge dersom man nu pludselig fra svensk side lukker for ham den diplomatiske, til hvilken han føler sig særlig kaldet og hvortil han nu i fem år har forberedt sig. Man kunde måské falde på at sige at skylden ligger hos mig, der ikke har ladet min søn få sin uddannelse ved det norske universitet. Men således forholder det sig i virkeligheden ikke. Jeg havde intet valg. Min økonomiske stilling var dengang ikke sådan at jeg kunde holde ham til studeringer i Kristiania uden selv at tage bolig dersteds. Men dette kunde jeg umulig i de år bekvemme mig til. Derved vilde nemlig hele min literære livsbane være bleven forrykket og bragt ud af sporet. Deroppe fra vilde jeg aldrig have kunnet erobre mig den stilling i verdensliteraturen, som jeg nu er indehaver af. Deroppe fra vilde det aldrig være faldet i min lykkelige lod, således som nu, at bære det norske navn videre ud omkring i verden end nogen anden nordmand hidtil har formået på digtningens område, – og vel ikke på noget andet område heller. Jeg tror at jeg tør udtale dette uden at sigtes for at overvurdere min nuværende position. I førstkommende Januar måned vil jeg kunne sé tilbage på 40 års uafbrudte digteriske virksomhed. Ved sådanne lejligheder plejer der jo vanligvis at falde nogen påskønnelse fra det samfund, man tilhører. I begyndelsen af næste år vil vel min søns og derved også min egen her omhandlede livssag finde sin endelige afgørelse. Det vilde unægtelig være en ejendommelig skæbnens ironi om denne afgørelse, netop på dette tidspunkt, skulde finde sit udtryk gennem den bittreste sorg og krænkelse, der kunde tilføjes mig. At sagen i så fald kom til at indankes for offentlighedens domstol vilde jeg ikke kunne forhindre. Jeg kan glæde mig ved at eje mange kære svenske venner og mit forhold til Sverige har hidtil været det bedste. Jeg behøver derfor ikke at fremhæve for Deres excellence hvor usigelig pinligt det vilde være for mig at sé mit navn inddraget i oprivende stridigheder af en på forhånd uberegnelig rækkevidde og karakter. Det er derfor at jeg herved gentagende og på det indstændigste beder Dem, herr statsminister, og gennem Dem den samtlige norske regering om at intervenere for min søn og for mig selv og forsøge, hvad muligt er for at bortrydde de hindringer, som udenrigsdepartementet nu opstiller mod hans forbliven og forfremmelse på den diplomatiske bane. – Deres excellence var i sin tid som mellemmand medvirkende til at jeg fik det rejsestipendium, der førte mig og min familje til Rom og hvoraf følgen blev min 25-årige bosættelse udenfor hjemmet. Jeg vil heri sé et godt omen for at Deres excellence besidder vilje og magt til at afvende de skæbnesvangre følger, som denne rejse nu truer med at drage efter sig for mig og mine. Sluttelig undlader jeg ikke at meddele at jeg agter i sagens anledning at henvende mig i privatskrivelse til kongen, der i sin tid personlig tilsagde min søn sin bevågenhed og velvilje i ethvert påkommende tilfælde. – Med forsikkringen om min udmærkede højagtelse har jeg den ære at tegne mig Deres excellences ærbødigst forbundne Henrik Ibsen. München, den 18. December 1889. Herr Dr: Bergbom. Helsingfors. For Deres venlige brev af 10. dennes med deri indlagte veksel beder jeg Dem herved modtage min bedste tak. Deres særdeles forbundne Henrik Ibsen. München, den 21. December 1889. Kære herr fuldmægtig Larsen! Tillad mig herved at anmode Dem om godhedsfuldt, en gang i juleugen, at ville sende mig 1000 kroner enten i tyske sedler eller gennem veksel. For de tilsendte smukke småfortællinger af Deres nevø beder jeg Dem at modtage vor bedste tak. Vi har læst dem med megen fornøjelse. En god og glædelig jul ønsker vi Dem og Deres. Ligeledes Hegels. Deres venskabeligst forbundne Henrik Ibsen. München, den 22.12.89. Wie soll ich Ihnen für Ihren lieben, reizenden Brief danken! Ich kann es einfach nicht. Nicht so, wie ich es gern möchte. Das Briefschreiben liegt nun einmal nicht für mich. Ich glaube, ich habe es Ihnen schon früher gesagt. Und Sie werden es jedenfalls bemerkt haben. Ich lese indessen Ihren Brief wieder und wieder und dadurch wird die Sommerstimmung von damals so wunderbar wach, so lebendig. Ich sehe, ich wiederempfinde das Erlebte – –. Als eine liebliche Sommererscheinung habe ich Sie, meine liebe Prinzessin, kennen gelernt. Nur als eine Gestalt der Jahreszeit der Schmetterlingen und der freiwachsenden Blumen. Wie gern möchte ich Sie in winterlichen Umgebungen wiedersehen! In meiner Fantasie bin ich freilich dabei. Ich sehe Sie auf der Ringstrasse, leicht, eilig, dahinschwebend, in Sammet und Pelzwerk grazieus gehüllt. In Soireen und Gesellschaften sehe ich Sie auch, – und besonders im Theater, zurückgelehnt, mit einem etwas müden Ausdruck in den räthselhaften Augen. Zu Hause möchte ich Sie auch so gern sehen. Das gelingt mir aber nicht, weil mir die Anhaltspünkte fehlen. Sie haben mir über Ihre Häuslichkeit – nein, nein, über Ihr Heimathsleben sehr wenig erzählt. Fast gar nichts greifbares. Aufrichtig gesagt, liebe Prinzessin, – in vielen entscheidenden Beziehungen stehen wir doch einander sehr fremd gegenüber. In einem Ihren früheren Briefen haben Sie etwas ähnliches angedeutet bezüglich meiner Dichtung weil dieselbe Ihnen in der Originalsprache unzugänglich ist. Denken wir nicht weiter darüber. – – Ihre Musikstudien, – die treiben Sie hoffentlich noch immer ununterbrochen? Das möchte ich recht besonders gern wissen. – – Aber vor Allem möchte ich Sie jetzt am Weihnachtsabend sehen, im heimatlichen Hause, wo ich vermuthe, dass Sie den Abend verbringen. Wie das Alles bei Ihnen vor sich geht, davon habe ich keinen klaren Begriff. Ich dichte mir nur so allerlei. Und dann habe ich ein dunkeles Gefühl, als passten Sie und die Weihnachtzeit nicht ganz richtig zusammen. Aber – wer weiss? Vielleicht doch! Unter allen Umständen – nehmen Sie hierdurch meine herzlichsten Wünsche – – begleitet von tausend Grüssen! Ihr stets ergebener H. I. München, den 30. December 1889. Ihr schönes, reizendes, so sprechend ähnliches Bild hat mir eine unbeschreibliche Freude bereitet. Ich danke Ihnen dafür – tausendmal und so recht vom Herzen! Wie haben Sie mir dadurch, jetzt, Mitten in Winter, jene kurze, sonnige Sommersage wieder vergegenwärtigt! Eben so herzlich danke ich Ihnen für Ihren lieben, lieben Brief. Von mir dürfen Sie heute nur wenige Worte erwarten. Mir fehlt besonders in dieser Zeit die nöthige Ruhe und Einsamkeit um Ihnen zu schreiben so wie ich es gern möchte. – Meine Frau hat mit Freude Ihre freundliche Weihnachtskarte erhalten. Hoffentlich wird sie sich später selbst dafür bedanken. In diesen Tagen fühlt sie sich nicht ganz wohl. Mein Sohn befindet sich gegenwärtig auf Besuch bei uns. Ob er später nach Wien zurückkehrt oder anderswo hingeschickt wird, ist noch unbestimmt. – Und empfangen Sie dann meinen innigsten Glückwunsch zum neuen Jahre. Die Frau Mama wird ebenso gegrüsst. Mit nochmaligem Dank für die wunderbar herrliche Gabe zeichne ich mich Ihr immer ergebener H. I. 