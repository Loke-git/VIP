Skjær min Pen, siger Gundersen. Jeg har ikke Stunder, siger Gunder. Er det dit Alvor? siger Halvor. De maa værs’go’ komme og spise, siger Anne Lise. Retterne er just ikke fine, siger Anne Thomine. Sigurd von Finkelbech’s Gravsted Inscriptionerne VED HOVEDET Hans Fiender var tomme Kruus, Et fuldt, – hans Ideal, – Hans hele Levnet var en Ruus, Hans Død, en Perial. VED FØDDERNE Her hviler Herr Sigurd med Øiet lukt, End fugtig af Bacchusgaven; Hans Hoved og smukt Som Monument over Graven. PAA HØIRE SIDE En sagde: «Hans Hjerne forskruet er», En Anden: «Dens Skruer er løse;» – En Tredie fandt uden stort Besvær: «Den er af de Spirituøse.» – PAA VENSTRE SIDE Da sidstegang Brændevinsflasken var tom, Man bar ham til Graven hen; De Blomster som findes at voxe derom Dufte af Finkelen end! – Til Grimstad. DIGTNINGER Resignation (1847) Er de Glimt fra Sjælens Dunkle, Der igjennem Mulmet brød, Og som Lynblink monne funkle Kun til evig Glemsel født? – Var forgjæves al min Higen, Var min Drøm kuns et Fantom, Er mig nægtet Sjælens Stigen Var min Digten kold og tom! – Tier da I Undertoner! – Kan jeg eder ei forstaa, – Lad mig iblandt Millioner Leve glemt og glemt forgaa! – – – Ved Havet Skummende Bølge Med kamplysten Hu! Hvo mægter dig følge? Hvor stævner du nu? Hvo mægter vel hæmme Din stormende Hast? Hvo dig at tæmme, At holde dig fast! Lig Yngling i vilde Stormfulde Dyst Mod Klippen at spille Var stedse din Lyst Dog midt i din Striden, Midt i din Harm, Den Søblomme liden Dig vinker til Barm! Ak, flygtig er Stunden; – Din Storhed som den! – Din Kraft er forsvunden, Da synker du hen! – See Grave dig vente I Klippernes Rift, – Ha, Bølge! saa endte Din Drøm om Bedrift! O! bland kun din Klage Med Brændingens Sang! – Hvad er vel tilbage? – Ei Mindet engang! – Thi mens i dets Himmel Du drømmer dig gjemt, I Bølgernes Vrimmel Du længst er forglemt! – – – Tvivl og Haab Ha, hvilken Nat, saa rædsom, mørk! Derude stormer det! – – – Som Løvens Brøl i vildsom Ørk Hør Stormens Aandedræt! – – Ha, komme I fra Dødens Dal, I Skygger hist, som gaa Lig Aander over natlig Val I Skygevandter graa? – – Og disse Tordenstemmers Klang I denne Midnatsstund! – – Som Mørkets vilde Seierssang, Som Dommedags Basun! – O, mangengang jeg spottet har Med Dommedagens Gru, – Ha, Frugten, denne Haanen bar, Er vild Fortvivlen nu! – – Forlængst, forlængst, mens Barn jeg var Min Aftenbøn saa glad Til Himlens Gud for Mo’r og Fa’r Og Søskend’ smaa, jeg bad; – Men længst, ak, længst det er forbi, – Jeg har min Bøn forglemt, Ei meer jeg søger Trøst deri, Er ei til Andagt stemt! – – – Ha, svage Sjæl! saa skjælver du For disse Tordenbrag? – – Du troer i denne Stormnats Gru At skue Dommedag, – Den Dag, som aldrig komme vil, – Saa lød jo tit dit Ord; Og paa den Gud, du beder til, Forlængst du selv ei troer! – – Ha, Dæmon, er du atter vakt? – Vig fra mig Frister fæl! O, som Orkaners vilde Jagt Det stormer i min Sjæl, – – Og ingen Leder, ingen Vei I dette Tvivlens Hav! – – Gud! for en barnlig Bøn til dig Al jordisk Kløgt jeg gav! – – Men ak, jeg er ei Barn meer, Og har ei Barnets Sind! – For Veien, Uskyldsøiet seer I Troen, er jeg blind! – O, rædselfuld er denne Nat, Af Lynet kuns belyst, – Og dog den er et Dagskjær klart Mod Mulmet i mit Bryst! – Dog end fortvivle vil jeg ei, Men følge Hjertets Bud: Til Haabet vil jeg klynge mig, Til Troen paa min Gud! – Lad hyle kun Orkanens Sang, – Jeg slumrer ind til Ro, – Forvist jeg vaagne skal engang Gjenfødt med barnlig Tro! – – – Kjæmpeégen Høiest i Nord stod en Kjæmpeég, – I Hedenold var den oprunden; – Saa herlig dens Krone mod Himmelen stég Og Rod slog den dybest i Grunden. – De mægtige Grene, de frodige Skud Den bredte fra Nordpol til Eideren ud, Den skyggede stolt over Sveas Lande Og krandsede Vesterhavs klippede Strande! – Men Tidens Storme mod Kjæmpen foer Den mægtige Stamme de knuste, Og over det splittede, sjunkne Nor Som Gravsange voldsomt de bruste, Og Østens rovgjærrige Ørne saae Med lystne Blik over Codans Blaa, Mens Tydsken strakte sin Haand efter Byttet, Der laa, som en Døende, ubeskyttet! – – Dog spirende Skud den Knuste bar, – – Let Gnisten vorder til Flamme! – De Unge mindes hvad Gubben var, – Gad gjerne vorde det samme. – Snart søge den Skilte sin Broder igjen, Og række ham Haanden som trofast Ven, – Snart vorde de Eet, snart smelte de sammen, Som Vinternats Himmel med Nordlysflammen! 1849 Erindringskilden En Pigelil sidder i Aftenstund, Stirrer i Bækkens Vove, Og nede, hist i den dybe Grund Sig speile de dunkle Skove. Hun stirrer og stirrer med Vemodssmiil Ret som om hun Noget savned’; Men Bølgen flygter i munter Iil Af løvrige Bredder omfavnet. – – Saa sad hun i skyldfrie Barndom tit, – Da saa hun et Billed paa Bunden: En Yngling, der vinkede, smilende blidt, – Forlængst er Synet forsvunden. – Ak, nu er hun stor, og hvor ofte end Hun mindes sin Barndoms Dage, Den aldrig, aldrig dog kommer igjen, Ei vender dens Syner tilbage! – – – Dog sidder hun ofte ved Kildens Bred, Taarebedugget er Kinden; – Sagtelig trille de Vover afsted, Let kruser dem Aftenvinden. – Da kaster Maanen et sælsomt Skjær Hist fra den hvælvede Bue; – Hun stirrer i Voven og tykkes der Endnu hiint Billed at skue! – – – Dødningeballet Henover den Kirkegaard øde Har Natten sin Vinge udbredt; – Saa roligt der slumre de Døde, En Slummer, som brydes ei læt; – Og sælsomt i Maanens Glands Mon glimte den Marmelsteen, Som, prydet med taarevædt Krands Bedækker den Dødes Been. – – Men brydes hiint Gravens Stille Af Midnattens dumpe Slag, – Da, hvis du kun lytte vilde, Du hørte en Tummel svag, – Og altsom det nærmer sig, Da drønner det meer og meer, – – Og Vandreren korser sig Og gyser, skjønt Intet han seer! – – Da aabnes de sjunkne Grave Og hver en mosklædt Steen, Og frem af de Boliger lave Saa tause de Dødninger treen. Dog klappred ved hvert et Trin De mørskne Knokkelbeen; Men Kappen, det hvide Liin, Den skinned som Sneen reen. – – De gribe hverandres Hænder, Og samles som til en Fest; En Lygtmand som Lampe brænder, Hvert Beenrad er velkommen Gjæst, – Hver fatter sin Naboes Haand Og dandser saa vildt i Ring; – Ha, maaskee en Fyrstes Aand Med Betlerens farer omkring! – – Tro ei Musicanter der mangler Ved et saa kosteligt Bal: Et Beenrad med Knokler rangler, En Anden en Hjerneskal Som Tromme ferdigt mon slaa, Det klinger, som sidste Suk Fra bristende Hjertes Vraa, – See det er de Dødes Musik! – – Om smuldrede Gravmonumenter De dandse saa lystigen rundt; Men Gravene atter dem vente, Een Time er kun dem forundt. – – – Tilende er Ballet de gav; Thi huult lyder Klokkens Slag, Og dybt i den rolige Grav De slumre til yderste Dag! – – – Afskedens Minde (Ved O. Schulruds Afreise) Naar Veiene spaltes og Vennerne gaa Skilte i Livets Vrimmel, Vi stirre saagjerne imod den blaa Og lyse Erindringshimmel. Der tindre som venlige Stjerner smaa De Minder fra svundne Dage, – Ei Tidens slørende Skyer formaa At dunkle den Lysning saa fage. – Dog mellem de venlige Smaastjerner der Een søger vort Øie saa gjerne; Den blinker i vémodsfuldt dæmrende Skjær Og er dog vor kjæreste Stjerne! – – Sørgmodigt er Navnet; thi Afskedens Stund Vi nævne den, alvorsfuldt stemte, – Dog mildt den belyser fra blaalige Bund Hvert Venskabets Minde vi gjemte! – – Høstaftenen See det mørkner, – Regnen slaaer Pladskende mod Vinduesruden, Blander sig med Vindens Tuden Medens over Himlen gaaer Skygestalter, – Aander lige Ifra Dødens tause Rige; – Under fjerne Tordners Larm Komme, gaae de og forsvinde, Lig den nylig Elsktes Minde I en utro Piges Barm. – – – Tæt ved Ovnen sidder jeg, – Stirrer drømmende i Luen, Der kun halvt oplyser Stuen; Men en Verden er for mig, Hvor i Kullets dunkle Spalter Mine Drømmes Luftgestalter Bygge sig et Ildpalæ; – (Magen er ei let at finde; Thi i Hallerne derinde Kan jeg Pigetroskab see!) Ha, hvad Sceneri der er! – – – Er det da min Barndoms svundne Dage, til mit Hjerte bundne, Der igjen fremtræde her? – – Eller er, (det saa jeg gjerne!) Sløret for det dunkle Fjerne I en vild forvirret Iil Trukket viftende tilside, Vinker Skulda med sit blide Eller varselfulde Smiil? – – – – – – – – – – – – – – – – – – – – – – – – – – – Dog, til kolde Virklighed Vækkes jeg af mine Drømme; – – Regnen falder end i Strømme, – Mit Palads er styrtet ned. – – O, hvor det er trist og øde, Slig en Stund kan Mismod føde, Bringe Hjertet til, beklemt, Ret at føle hvad det savner; – – Selskab? – Nei, kuns lidt det gavner For et Sind, mismodigstemt! – – – – – – – – – – – – – – Som Alverden jo har sin, Har jeg og min Elskerinde! – Ak, men ingen jordisk Kvinde Er hun, som jeg kalder min; – Kuns et Drømmesyn, fremstaaet Af en Higen uopnaaet, Uopnaaelig maaskee! – (Hvad om Kjærlighedens Længsel Slukned kvalt i Hjertets Fængsel, Kuns, som hun, en skjøn Idee! –) Ha, en jordisk Mø du troer I min Elsktes Træk at kjende, Det, hvormed jeg smykked hende At jeg hentet har fra Jord! – At fra Een jeg laante Panden Tankeriig, og fra en Anden Dette Følelsernes Hav I min Elskerindes Blikke? – – Nei, o nei, fra Jorden ikke Tog jeg hvad jeg hende gav! – – Kom, mit Hjertes Ideal! Jeg vil sværme ved din Side, Af dit Blik, det ømme, blide Vil jeg søge Lindring sval For den Længsel mig fortærer, Den, som mine Drømme nærer, Den, som aldrig slukkes ud, Ikkun da i Stilhed gløder, Naar paa Jord jeg eengang møder Mine Drømmes Aandebrud! – – – Sjælens Solglimt O, hvor stormer mit Bryst! Jeg har hørt denne Røst, Som jeg kjender fra Drømmenes Land Naar jeg, slumrende mat I den dæmrende Nat Hørte Voverne hviske ved Strand! Jeg har seet det Blik Som min Aandebrud fik I min digtende Kjærlighedsdrøm! Gjennem Sjældybet foer, Som Orkan over Jord Mine Anelsers bævende Strøm! Og den Længselens Kval Som min Sjæls Ideal Tændte dybt i min higende Barm, Fra en blussende, vild, Altfortærende Ild Blev en Flamme, saa rolig og varm! Af en Funke belyst Blev mit skyfulde Bryst, Ei liig Sommerens brændende Sol, Naar den gløder os nær, – Nei, som Stjernernes Skjær Naar de tindre fra fjerneste Pol! – I min Sjæl var det Dag; – Da fornam jeg ei Nag, Ikke Smærtens giftdyppede Sværd Det var blot en Sekund, – Men den flygtige Stund Var dog meer end en Evighed værd! – – – Skal jeg skuffes paany? – Skulle Synerne fly – Og kun vorde Fantomer igjen, Naar det stormende Bruus Fra Begeistringens Ruus Toner mat og døer sygnende hen? – – – – – – – – – – – – O, med Mindernes Skat Gjennem Fremtidens Nat Vil jeg sværme paa Drømmenes Hav, – Til jeg træt stiger ned Forat søge min Fred I den rolige, kjølende Grav! – – – Maaneskinsfart paa Havet Fuldmaanen skinner; – henover den vide Slumrende Havflade breder sig mildt I magisk Fortoning de glindsende, blide Maanelysstrømme, mens Alting er stilt; Mens Nathimlens Stjerne i Dybet sig bader Og Lysningen funkler fra Bølge til Bølge; – Let glider min Snekke paa Voven, – den følge De deilige, maanebeskinnede Rader. – Hist inde hvor Birkenes Grene sig strække Fortroligen ludende ud over Sø, – Der hvilte jeg nys under løvrige Dække, Der er det saa tyst, – o, der kunde jeg dø, – Der kunde jeg slumre bag Gravhøien rolig, Der kunde Bølgen i Stormnatten kvæde Der kunde Havdybets Aander jo græde, Fylde med længselfuld Klage min Bolig. – – Dog nei, – det er trykkende lummert ved Stranden! – Ud maa jeg paa Bølgerne langt ifra Land. Der vifter Havvinden kjøligt om Panden Der vil jeg slukke den Længselens Brand, Som nager mit Hjerte, – o, der er det stille, Der strækker sig Havsletten slumrende, øde, Der følger mig Ingen, undtagen de Døde, Hvis Øine saa sælsomt i Voverne spille. – – Troer du maaskee det er Stjerner som blinke I Dybet hist nede med taareslørt Glands? Ha, seer du, de komme, de svinde, de vinke Og hvirvle sig vildt i den mystiske Dands? – Der vilde jeg sikkerlig føle mig hjemme, – Der kunde jeg slukke hver knugende Smærte, Der stille hver Kval, som mit Indre fortærte! – Ja, der er det herligt; – der kunde jeg glemme! – Midnatsstemning Natlige Taager glide, Henover Elvens Bred, Sænke i Sjælen blide Drømmende Anelsers Fred; – Medens de Levende sove, Spøger en Alfehær Hist i de dunkle Skove; – – Midnatstimen er nær. – – Her er det godt at drømme, Her i den tause Nat, Hvor dine Længslers ømme Digt i Musik bli’er sat: De Toner, Voverne kvæde Klinge som Aanders Spil, Granskovens Susen histnede Nynner Accorder dertil. – Her kan du mane det Rundnes Minder af Fortids Hav, Hilse, som Venner de Svundnes Skygger, der stige fra Grav, Blande saa smukt de dunkle, Skumrende Minders Sky Med de Lysskjær der funkle Fra Haabets dæmrende Gry! – Klang ei i Nattens Stille Toner fra Taagen hist? Sagtelig Bølgerne trille, Fuglene lytte fra Kvist; – I Skov, hvor Alfer lege Vorder flux Alting tyst, – Mellem de gamle Ege Skinner Maanen saa lyst. – Hører du Nøkken synger Nede ved Elverand, Der hvor Piiltræet gynger Skyggende udover Vand! – Der slaaer han de gyldne Strænge Skjult i det dunkle Krat Og Ecchoet blidt og længe Toner i stille Nat. – – Naturen stemmes saa saare Vemodigt ved Nøkkens Kvad; Dugdraaben, retsom en Taare Glindser fra hvert et Blad, – Hyllet i Skyer lette Skinner Maanen saa mild, Klagende Toner sig flette Ind i det sære Spil. – Naar Dagen straaler heroppe Boer Nøkken i Elvens Grund, Men stiger bag Granens Toppe Maanen i natlig Stund: – Paa Voven seer du ham svæve, Synge saa veemodsfuld; – O, kunde Klagen bæve Høit over Stjernens Guld! – I Sangen er fromme Kræfter, Der raader en hellig Magt: Maalet, du higer efter, Skjønt dybest i Fremtid lagt, Vil engang din Barm forsone Og hæve dig over Jord, – Da vorder hver Veemodstone En salighedsfuld Accord! – Til Stjernen (Tilegnet C: E:) Blege Stjerne! send et Vink Fra det Evighøie! – Lys med venligt Flammeblink Klart for Sjælens Øie! – – Skal dit dunkle Billedsprog Da kun Længsel vække! Lær mig klart at skue dog Gjennem Fremtids Dække! – Spred dog Tvivlens sorte Sky Fra mit syge Indre, Lad en salig Visheds Gry Gjennem Mulmet tindre! – Ak, forvoven er min Bøn; – Tør jeg Vished kræve! – Mægter da en Jordens Søn Sig fra Jord at hæve? – O, med Troens blide Skjær Vil tilfreds jeg være, – Kan ei Sandhed findes her, – Haabet vil jeg nære. – Naar da Himmellyset mat Tindrer fra det Fjerne, Vil jeg glad i stille Nat Stirre mod min Stjerne. – – Aftenvandring i Skoven Det er for lyst, det er for lyst Hvor Maanen skinner ned, – Mit Hjerte blier saa gjennemgyst Af denne Nattens Fred; Fra hver en Blomst, fra hvert et Blad Staaer Aftenduggens Perlerad Og dirrer for mit Blik! – Det er for lyst, det er for lyst Ved Kildebredden her! – See! Voven glider altfor tyst Og Stjernens Billed er I vaade Dyb, saa tykkes mig, En sorgindhyllet Glemmigei, Et Øie klædt i Graad. Derinde, fjernest imod Nord, Hvor Granen staaer saa mørk, Hvor Huldren dybt i Fjeldet boer, (Du kalder det maaskee en Ørk,) Der eier jeg et Yndlingssted Did vil jeg rette mine Fjed, Der er min Helligdom! Seer du hvor Fjeldets steile Top I Skyer hylles ind; – Et høstligt Uveir trækker op, Alt blæser Nattens Vind! – – O, skjønt; – som af et Aandepust Jeg føler mig af Storm ombrust At fare gjennem Nat! – – Afsted, afsted, dybt ind i Skov! O, længer frem endnu, Til Sjælen ganske blier et Rov For denne vilde Gru, – Til Nattens Aander fast du troer At følge dine rappe Spoer Hvorlet du iler end! – Tys, her er Stedet; – stille nu! – Her midt i Skovens Skjød Hør Uglen hyler, – hører du? – Ha, hvor det herligt lød! Det er en lystig Melodie, – Lad ei en Tone gaa forbi Dit Øre; – ha, hvor skjønt! – Her stander Granen sort og høi Ved Kjærnets skumle Kant; – – Mens Stormen gjennem Luften fløi See Taagens Skygevandt, – Det glider ned, det glider op Og hylles snart om Skovens Top Snart over sorte Dyb. – Her finder Hjertet sig saa vel, Midt under Stormens Larm; Her er Naturens Aasyn selv En Speiling af min Barm, Et Billed paa, hvad Skjæbnen gav: Ei Ro i Liv, ei Ro i Grav, Ei Ro i Evighed! – I Høsten (Indrykket i Chr:posten No 431) Sommerens Sangere Skoven forlade; – Hvor deres Kvæde fra Grenene klang, Toner alt Høstvindens sukkende Sang Veemodsfuldt gjennem de gulnende Blade. Her, hvor det blomstrende Tæppe saa rigt Smykked de duftende, lysgrønne Enge, Bæver i visnede Straa, som fra Strenge, Sommerens Afsked, – et klagende Digt! Lillie! hvi lod du din bøiede Stængel Bladløs tilbage, – hvor flygted du hen? O, du vil komme til Vaaren igjen, Følgende Sommerens venlige Engel! – Rose, med Glædens sødttonende Sprog Hviskende gjennem dit Bæger saa fage, Tornefuldt stander dit Minde tilbage, – Saarende, – Ak, – men jeg elsker dig dog! – Manget et Frø fra den vaarlige Have Saa vi jo modnende vorde til Frugt; – O, men saamangenen Plan ligger smukt Dækket af knuste Forhaabningers Grave. Sommer! fortidlig mod Syden du fløi, – Snarlig var Haabets Tilværelse omme, – Ak, og den Sørgende har ei en Blomme Fromt til at smykke den hellige Høi! – Jo, mellem Gravene stander tilbage Endnu en Blomst i sin fagreste Pragt, – Den har ei Høstvinden Døden end bragt, – O, hvi skal Hjertet da længere klage! – – Mindet den hedder, – see, end den formaaer Haabet af stivnende Slummer at vække, – Bind den til Krandse om Fortidens Dække, Trøstende vil den forgjætte en Vaar! – Vaarens Minde (Sat i Musik af C. Due) Der er i Livet Af Gud dig givet En vaarlig Stund, Da glade Drømme Dig gjennemstrømme Fra Sjælens Bund Og bort er manet Hvert Taageslør Fra hvad du ahned Halvdunkelt før. En Haabets Sommer Med fagre Blommer Fra Himlen gaae Forbi dit Indre, – Hvor klart de tindre, Lig Stjerner smaa; – Mens Livets Gaader Dig tykkes løst’, Et Foraar raader Blidt i dit Bryst! Ak, snart det svinder! – Dog venligt minder En Veemodslyd Fra Hjertets Strenge Dig blidt og længe Om Vaarens Fryd, – De Tonestrømme Er Efterklang Af Blomsterdrømme Og Foraarssang! – Til Ungarn! Kampen drønner ikke længer huult fra Magyarerlandet! Ifra Valen dumpe Sukke med en Dødens Klage blandet Gjennem Nattens Stille bringe Budet veemodsfuldt og dæmpet: Magyaren er ei meer, hans sidste store Strid er kjæmpet! – Frihedshelteskaren segned for Barbarers vilde Horder, – Paa Ruinen Tyranniet staaer igjen som Frihedsmorder. Fryder eder, purpursmykkede Monarker! Atter feired Magten sin Triumph, – paany er Frihedsflammen jo beseiret! Arme Land! O, dine Sønners bedste Hjerteblod er rundet, Dog, de ædle faldne Helte har en Martyrkrone vundet. See, Europas Haab med dine kjække Kjæmpers Liig du gjorder; – – Snarlig det fortabte Land maaskee et andet Polen vorder! Dog, bag Trældomsnatten straale vil en herlig Morgenrøde, – Da skal dine Frihedshelte reise sig ifra de Døde, Slutte sig til dem som segned kjæmpende ved Veichsels Bredder Og til dem som fra Skaffotet Tydsklands Grund med Blodstænk væder! Ja, naar kjækt de unge Slægter hævnende mod Thronen farer Som en Høstorkan og styrter Tyranniets Grundpillarer, – Da skal Magyarernavnet stolt ved sine Heltes Hæder, Som et vakkert Løsen tordne fra de seirende Geleder! – Vaagner Skandinaver! Et Opraab til de norske og svenske Brødre 1849 Tys, høre I hiint Tordenbrag fra Syden? Huult ruller Drønnet over Kattegat; – Det er to fiendtlige Kræfters Bryden, Som brede over Dannevang en Nat! – En Nat, saa rædsom og med Blod saa svanger, Just nu da Frihedstræets unge Skud Med vaarligtspæde Blomsterknopper pranger, Men savner Freden forat springe ud. Hist stande tydske Voldsmænd forat røve En Deel af Danmarks Grund med væbnet Haand; En Grund, saa hellig for Normannastammen! Op Brødre, op, – vi tør ei længer tøve, – Saa byder os hiin Nordens Broderaand, Som knytter Norsk og Svensk og Danske sammen! Alt længe laa en Higen i vor Barm, – De danske Brødre fløi vor Sjæl imøde, Da de beslutted med Begeistring varm For Nordens store Fællessag at bløde. Men staa vi tause, gribe vi ei Sværd, Gaae vi ei kjækt imod den tydske Bande Da ere vi ei vore Fædre værd, Ei vore Brødre paa de danske Strande. Forskandse vi os mellem vore Fjelde Troe vi os sikkrede af Klippens Værn, – O, gid ei Troen altforsnart maa svigte. Men glem ei, Normænd, Ørnen som med Vælde Udspænder Kloen, – husk den er ei fjern, – – Hvad om den Byttet havde alt isigte? Er ikke Slesvig da en Helligdom, Et fælles Eie for det hele Norden, Mod Germanismens Trængenind, en Bom, Men hvad naar denne Formuur tabt er vorden? Naar Eiderstrømmen væder tydske Bredder, Mens Nordisk Aand og Sprog fordrives der, Naar Folket da i Tydskens Vold begræder Sit Dannemark, sin tabte Moder kjær? Naar Danmarks Klage bæver hid med Vinden Og baner til vort Hjertes Dyb sin Vei Mens Uveirsskyen truer fra det Fjerne: Staa da med Blusels dunkle Glød paa Kinden I, som var Magten givne og som ei Greb Sværdet for om Nordens Ret at værne! Skal Slesvig vorde for det danske Folk Hvad Finland er for Sverrigs Sønner gjæve, Et Land for hvilket Smærtens tause Tolk De bittre Taarer tungt i Øiet bæve. Skal Slesvig vies til germannisk Rov, Skal Barnet rives voldsomt fra sin Moder? – Nei, Brødre, nei, der er en hellig Lov I Sjælens Dyb, den heder: Red din Broder! Den heder: Hjælp, hvad længst Naturen bandt Med skjønne faste Baand tæt til dit Hjerte, Vee, vee dig, svigter du i Farens Stund! Din Saga læser Skulda strængt og grant Hun kræver Daad for hvad dit Indre nærte Og ikke klingende Tirader kun. – Skal Norge plette med en troløs Daad Sin unge Friheds lyse Morgenrøde? Siig, hvo indskjød i Folkets Bryst det Raad At sidde roligt mens de Danske bløde. Var det de Mænd som Folket kaared ud, At værne hist paa Thinge om dets Hæder? Hvi fulgte I ei Ærens skjønne Bud, Hvi kaldte I selv Skjændsel over eder? Var Valget tvivlsomt naar det stod til jer At følge Broderkjærlighedens Stemme. Siig, hørte I da ikke Folkets Raab? Alt rykked Tydsken meer og mere nær Og dog I kunde de Betrængte glemme Der satte end til os et freidigt Haab. Siig, svenske Brødre, siig hvi dvæle I? Hvi ile I ei over Sundets Vove? I have Dansken jo saa kjær som vi, I elske Sjølund med de lyse Skove. Siig, trænger Larmen ei til eders Sjæl Naar I ved Øresund mod Danmark skue, – Er ikke Tydskens Seiersskrig en fæl Hovmodig Haanen, I gad gjerne kue? Ha! er det sandt, hvad sagte hviskes om. Mod Østen stirre I med Frygt tilbage, Er Sveas Sønner da Barbarers Trælle? Nei, nei, I frygte Ingen fremmed Dom; – Hvert Sagas Blad ifra de svundne Dage Er skjønne Vidner som derom fortælle. Og drager end en enkelt Skare did Fra Sverrigs Kyster og fra Norges Fjelde, Hvad nytter det? En sildig Eftertid Vil for sin strænge Domstol Folket fælde. Naar Muldet længe, længe har os dækt Skal Efterkommerne med Skam bekjende: «Vi stamme fra en depraveret Slægt», Og skynde sig vort Sagablad at vende. Thi lever Folket da for Nutid kun? Er Fortidsmindet ei en venlig Blomme Hvormed vi smykke mangt af Nuets Brøst? Snart vorder «Nordisk Troskab» i vor Mund Til bitter Spotten eller Floskler tomme Og Efterslægten savner Mindets Trøst. Skal Broderkjærligheden vorde Had? Skal Broder rødme skamfuld over Broder? Skal vi ei meer som fordum samles glad’ Ei meer i Eendragt nyde Fredens Goder? Hvad Fremtidsdækket gjemmer, ligger end I Dunkelhed, – men snart vil Sløret briste; – Hvad om da Troløsheden mod vor Ven, Mod Danmark var som Folkedaad vor sidste! Ha, hvad skal ildne os i sidste Strid, Hvor skulle vi vel Mod og Kræfter hente Naar Folkets Hæder ligger i sin Grav? O, vee os da at vi ei iled did, – Hvor varme Broderhjerter for os brændte Trods Norges Kulde, trods dets Fjeld og Hav! Du, Oskar! var alt længe Nordens Haab, Mod dig vi tillidsfulde Blikke sendte. Vær ikke døv for tre Nationers Raab, Som fra din Læbe Kongeordet vente! Dit Løfte, Oskar! er en hellig Gjeld, Ved dig kan Danmarks Redning endnu vindes, – Led du os, bolde Drot! til Nordens Held, Een Vei er kun hvorpaa det end kan findes. Hvi kalder du ei Folkets Mænd til Raad, Dig, Konge! følge de saasnart du kalder, Thi Fortidsfunken gløder end i Nor! End er det Tid, – end kan ved hurtig Daad Det skjønne Danmark reddes før det falder Med skuffet Tillid til et – Kongeord! – Byd Folket vaagne, byd det følge dig Førend dets Aand i Sløvhedslænker bindes Led det paa Ærens og paa Pligtens Vei Før Alt er tabt for aldrig meer at vindes. Da knæle taksomt for din Thrones Fod To Broderfolk som du til Kampen vakte, Og Nordens Hæder, Danmarks skaante Blod Er Lønnen for den Hjælp du Dansken bragte. Da, Konge! spreder du i nyfødt Glands En Oldtidshæder over Nordens Riger Og Folket raaber jublende dit Navn; Mens Brødre synke glad i Broderfavn Og smykke Dobbeltkronen med en Krands Af Kjærlighed og Tro som aldrig sviger. Men skuffes Haabet, var det kun Bedrag, – Skal Danmark lades uden Hjælp i Nøden, Forraader Nor og Svea Nordens Sag, Mens mangen Dansk for den fandt Heltedøden; Da hør en Normands Ord I Danske Mænd: Lad ei uskyldig hele Folket lide, Viid, mangen af os gjorded glad sin Lænd Med Sværdet forat kjempe ved jers Side. Blandt Norges Fjelde bløder mangen Barm, Saamanget Hjerte der for eder luer Og aldrig, aldrig Broderflammen døer. Kun Usselheden Hadets Frø udstrøer Og vækker Dumheds taabelige Harm, Mens den med indbildt Fare Folket truer! Endnu engang, – I Norges ædle Sønner, I kjække Svenske Brødre! Vaagner dog! Hør endnu Kampens Larm fra Danmark drønner Snart vendes Bladet om i Skjæbnens Bog. Husk Slesvig var fra længstforsvundne Dage Af Nordens Kjæmpeég en fager Green, – Snart staar maaskee af Danmark kun tilbage Dets Hæder som en Fortids Bautasteen. Husk Efterverdnen dømme vil vor Færd, Lad os ei Hjertets høie Bud forglemme Ei sprænge Nordens skjønne Broderbaand; Thi virker kjækt ved Ord, ved Skrift, ved Sværd, Lyd Ærens, Pligtens og Fornuftens Stemme Ræk Broderfolket kjærlig Broderhaand! DIGTE FRA 1850 Til Norges Skjalde Hvi sværme I, Skjalde! for Fortidens Fjerne, For skrinlagte Old med de smuldrende Minder, – Et Billed saa mat som den Lysning der rinder I dæmrende Nat fra en skysløret Stjerne? – – Er ikke den Gnist som I eie da kun En Gave jer skjænket til Nytte for Folket, Der kræver af Skjaldens begeistrede Mund Sin Smærte, sin Lyst og sin Længsel fortolket. I sang jo saatit om «de kneisende Fjelde», Hvor Granskoven voxer og Jøklen har hjemme, Men Syner og Drømme som storme med Vælde I Brødrenes Hjerter, – dem kunde I glemme! Hvi lytte I ei til den Brusning, som rigt Fra Sjælene bæver før stille det vorder? Hvi flette I Synerne ei til et Digt, Hvi forme I Tonerne ei til Accorder? O, fagre Gestalter i Nuet jo vinke, – Fra Dalen, fra Fjeldet, fra Vinter og Sommer. Ha, see I ei Skatten saa glimrende blinke, – En Folkelivsdigtning med deilige Blommer! De luftige Billeder kræve et Liv I skildrende Kvæder, Tilværelsens Panter, De savne kun Skjaldens beaandende: Bliv! For herligt at klædes i Kvadets Gevandter! Balminder Et Livsfragment i Poesi og Prosa PROLOG Til Stella! For din Fod jeg lægger ned En Bouket af friske Blommer, Skudte frem i sidste Sommer Ifra Mindets Urtebeed; Ei du finder Der Kjærminder, Centifoler Og Fioler, Ei den rige Yppighed, Som med Foraarssolen kommer. – Stella! Blomsterne jeg gav Er kun veemodsfulde Kvaster Af en bleg, en høstlig Aster, Skudt iveiret fra en Grav! – 1 Som en Trøster gjennem Livet Er os Mindets Engel givet; Fra din Barndoms fagre Vaar Gaaer han venlig ved din Side Nynner Fortidssange blide Fletter skjønne Eviggrønne Mindekrandse i dit Haar. Svinder Vaaren, har du dog En Erindringsblomst tilbage, – Ja hvert Blad i Livets Bog Stander fuldt af Minder fage Og naar henad Tidens Strøm Du engang dem gjennemblader Staae Erindringernes Rader Som Gestalter fra en Drøm, Velbekjendte, Himmelsendte, Retsom Vaarens vakkre Blommer, Naar dit Hjertes Vinter kommer. – Ja fra hvert dit Livs Moment Dirrer blidt en Efterklang Stundom kort og stundom længe Gjennem Mindeharpens Strænge; Dog blandt alle Fortidsdage, Om du kalder dem tilbage, Ingen Stund saa rig paa Minder, Som et muntert Bal du finder! Maaskee klinger det lidt sært, Dertil og lidt upoetisk, – For et Øre, fiint æsthetisk Var det maaskee mere kjært I en Balnats Sted at høre Noget «Skjønnere» og «Større», Retsom om den lyse Sal, Festligt smykket til et Bal, Hvor en yndig Flok Koketter Slynger Blikkets Brandraketter Mens Musiken stemmer i, – Var foruden Poesi! – – – – – – – – – – – – – – Dog, det er ei slige Minder, Som for Sjælens Blik oprinder, Der er Alvor og deri, – Ikke Munterhed allene Skjænker Ballets glade Scene Alt dets skjønne Trylleri! – Mens hvert Aasyn aander Glæde, Mangenen i Feberhede, Under Lidenskabers Strid Tumler sig i Valsens vilde Hvirvel for sin Kval at stille Om end kun en stakket Tid; Manget Bryst, – dog nei, jeg vil Ikke længer koldt udmale Dette Smærtens vilde Spil I de frydopfyldte Sale, – Gjør blot selv en Valfart did, See dig om i Sceneriet, Som er Terpsichore viet! – – – – – – – – – – – – – Hvilket Lyshav bølger frem Fra de lange Vinduesrækker Med en Glands som Mørket gjækker Hist paa Gaden under dem, – Der hvor mangen Uindbuden, Lænet op imod Portalen, Stirrer længselfuldt mod Salen Og dens Herlighed bag Ruden. – – Ha, hvad Billed dog paa Livet, – Eet af begge er dig givet, – Enten gaaer du som en Gjæst Inviteert til Livets Fest, Eller og, som en Tilskuer Gjennemgyst af Nattens Vind, Stirrer du fra Gaden ind Mod de straalende Vinduer! – – – – – – – – – – – – – Men derinde hvilken Vrimmel! Stjerner lig fra Vinterhimmel, Eller klarest som Krystal Funkle Kjærter uden Tal, Medens i en broget Blanden Grupper op og Grupper ned Svævende med lette Fjed Smile høfligt til hinanden. See, hvorlangt dit Blik end naaer, Lutter skjønt har du for Øie; Dog min Ven, – see ei for nøie Thi med Blomsterpynt i Haar Og i disse Dragter hvide Selv en Mø paa treti Aar Blier paa Ballet en Sylfide! – Roser, Roser overalt! – – Roser selv paa Kinden malt! Hvide Arme, Lilliebarme Med sit Alabasterskjær Hist med Kniplingspragt forhøiet; Her et rødligt Ditto er Med Zirater skjult for Øiet See den Lille der histhenne Vover knapt et Blik at sende Mod den Sværm af unge Herrer, Som Chapaubas i Arm, Holder hver sin Dame varm, – Dog giv Tid, – hun snarlig lærer, – Pigebarnet blev jo først Confirmeert i sidste Høst! – – – – – – – – – – – – – Ha hvad rigt og broget Liv Dog den lyse Balsal rummer! Liig et Syn fra Feberslummer Naar dit Hjertes Drømmeviv I din vilde Phantasie Svæver ætherlet forbi. – – – – O, saa vil jeg og derind, Hvor de larme, hvor de bruse Vildt og voldsomt som mit Sind, Naar dets Smærtesstorme suse; – – Ind i Trængslen forat finde Flygtig Glemsel eller – hende! – – – – – – – – – – 2. EN DAGBOGS SIDSTE BLADE – – – – – – – – – Taabelige Drømmer! Hvad vil du her blandt disse larmende Klynger? Er det Skjæbnens Ironi som har bragt dig til at søge dit Hjertes Ideal i en Balsal? – – – – Og vilde det virkelig glæde dig at finde det her? Vilde det være dig kjært om dit Hjertes Ideal incarneredes i Balsalens Idealer? – Fornuftigt eller ufornuftigt, ligemeget; – jeg maa! Hvad formaaer Villie og Fornuft mod den indre, mægtige dræbende og dog saliggjørende Længsel? – «Jeg maa»! – – – – – Husk disse Ord du Følesløse! der koldt fordømmer Lidenskabernes Storme i Menneskesjælen, – husk dem og glem ei at du i dem læser Retfærdiggjørelsen for saamangen Tilværelse, forvildende og – tilintetgjørende! – – – – – – – – – – – – – – – – – – – Hvad bevæger sig i alle disse glade smilende Skikkelser? – De ere komne hid med Forventning om Glæde og Tilfredsstillelse; – have de fundet hvad de søgte, eller gjengiver Ballets Scene Ideen til Menneskelivets store Drama? – – Og hvad er denne Idee? – Ahne, haabe og skuffes! – – See i disse tre Ord er Menneskets Liv fortalt! – – – – – – – – – – – – – – – – – – – Hvad var det! – Et Blik mødte mig imellem Trængselen, – et Blik, fremmed og dog saa vel bekjendt! – – Nei, det er intet Bedrag, – jeg har seet hende, – jeg har fundet mit Hjertes Ideal! – – Jeg tør ikke dvæle ved disse Erindringer forat de ikke som luftige Skyggebilleder skulle flygte bort og forsvinde! – – – – – Jeg har slynget min Arm om hende, jeg har stirret ind i de klare Øine; – ja det er hende, som jeg kjender fra mine vaagne Drømme; – o, dersom blot ikke ogsaa dette er en Drøm! – – – – – – – – – – – – – – – – – – – – – – – – – Hvad er et Menneskelivs Kamp og Skuffelse mod en halv Time som denne, – – o, herligt at gaa tilgrunde, at tilintetgjøres i et saadant Øieblik – Skjæbne! Tag dette Overmaal af Lykke fra mig, – lad ikke denne Stund vanhelliges ved at forlænges; – – jeg har fundet hende, – hvad vil jeg da mere? – – – – Velgjørende Skjæbne! du har hørt mig! – Mit Livs Treactsdrama er spillet tilende; gjennem to lange Acter har jeg ahnet og haabet, – nu er ogsaa tredie Act forbi; – herligt! hvilken Idee, hvilken Rollebesætning! – – – Og «Intriguen» i Stykket? Er den ikke den simpleste, den forstaaeligste man kan ønske sig? – – En Herre nærmer sig; hun lægger sin Arm i hans, – de gaa. – «Hvem er denne Herre»! – «Det er hendes Forlovede; – hun elsker ham med Lidenskab»! – – – – – – – – – – – – – – – – – – – Ballet er tilende. – O, Ingen er lykkelig som jeg i dette Øieblik; jeg er fortumlet af Salighed, – enhver Higen maa være opfyldt; thi jeg haaber Intet mere. – Jeg vil hjem; jeg vil fuldføre det sidste Blad i min Dagbog med Erindringer fra Ballet. – De ere mit Livs Morgenrøde! – – – Mit Livs Morgenrøde paa min Dagbogs sidste Blad! – Forunderligt; – – Man taler om en Evighed, – – skulde der følge en Evighedsdag paa denne Morgenrøde? – – – – – – – – – – – – – – – – – – Ja, jeg vil hjem, – jeg vil endnu engang gjennemleve mit Liv, min Kjærlighed, – og saa ud i den mørke Nat at drømme og – – – – – – – – – Møllergutten Hvor Fossen suser i Sommernat Henover Elvebundens Stene, Mens Taagen glider ad Elv og Krat, Der sidder Møllergutten ene; – Imellem Oreløvet titter ind En sneebleg Lysning udaf Maaneskin, Spredende der Venligt sit Skjær Henover Nattens tause Scene. Det er saa sildig en Thorsdagskvel, Fra Fjeldet Hulderslotten klinger, Og Fossegrimmen i Strømmens Væld De gyldne Harpestrænge svinger, – Og Møllergutten lytter til dens Spil, Tys, hør! da bæver, som en Gjenlyd mild, Hulderens Sang Fosharpens Klang, Let baaren hen paa Nattens Vinger. Og det er Thorgjerd som lokker fram Sin Feles underlige Kvæde, For han har offret det sorte Lam Til Fossegrimmen hist dernede, Og derfor har han ogsaa Spillet lært, Og derfor lyder fra hans Bue sært Skovtoppens Suus Fjeldbækkens Bruus Med Hulderlok og Lurens Kvæde! Men Livet tykkes ham koldt og mat Og uden Gammen nu derhjemme Thi hvad han hørte og saa inat Det kan han aldrig mere glemme, – Og derfor strømmer fra hans Strænge hvad Hans Længsel sang for ham, – et sorgfuldt Kvad; – Tonernes Strøm Tolke den Drøm Midtsommernatten lod ham nemme! – Det er forbi! – Slukt er Haabet! Ja, for evigt slukket I min Barm hvor nys det flammed’ klart Trylleborgens Blomsterport er lukket, – Hulde Drøm! hvi flygted du saasnart? Harpetoner gjennem Sjælen vifted, Dybt i Aandens Tempel var Sabbat; Ak, nu har jo Tonebølgen skiftet Med et Dødssuk gjennem Hjertets Nat! – Aandeborgen ligger i Ruiner Steen ved Steen paa Hjertets golde Grund; Men naar ind dens Herskerinde triner Reiser Hallen sig i Nattens Stund; – Fra det Svundnes veemodsfulde Rige Rækker hun mig blidt den fyldte Kalk Og de blege Mindeskygger stige Ætherlet fra deres Catafalk. – – – – O, saa vil jeg drømme blidt og vanke Gjennem Borgen i den tause Nat, – Fromme Mindeblommer vil jeg sanke, Gjemme dem, som Hjertets bedste Skat; Kom da, kolde Nu! med al din Smærte, Læg dig vinterligt om Barmen kun, – Vaarligt staaer et Tempel i mit Hjerte, Der har Mindet bygget sit Paulun! – Ledigt Logis Lille Pige! har du Lyst I en trofast Barm at flytte? See, jeg har et luunt og lyst Kammer i mit Hjertes Hytte, – Men jeg lever der saa trist Og saa eensomt, – troer forvist, At der inden Stuens Vægge Findes Plads nok til os begge! Vistnok titter indom Dør En passant saa mangen liden Pige, men Visiten gjør Stuen tommere kun siden; Har hun neiet til Farvel, Takket venligt for ikvel, Er hun glemt og dog – Besøget Har min Kjedsomhed forøget. Nei, det gaaer ei længer an, Det betragter jeg som givet! Har du Lyst, flyt ind paastand, Slut Contract med mig for Livet, – Leien enes vi nok om, Kom blot, lille Pige! kom, – Lad dog Solen, før den daler See os som Contubernaler! – Stuen er vist ingen Sal Hvor et Selskabs Klynger larme, Den er simpel, sommersval, Savner dog ei Vintervarme; – Hist paa Væggen er kuns et Billed, – det er mit Portræt, Gaaer du med, en venlig liden Engel maler jeg ved Siden. Da skal Stuen pudses om, – Der skal ryddes op derinde, Da vil jeg ei trist og tom Længer Hjertets Hybel finde; Alt skal smile søndagsligt, Livet glide som et Digt, Frede skal jeg om din Lykke Som mit Kammers bedste Smykke! Skjalden i Valhal (Ved Efterretningen om Oehlenschlägers Død) Dødsharpen bæver! Luttret sig hæver Skjalden fra Jordrigets Dal, Men paa sin høie Himmelske Vandring Gjæster han Asernes Sal. Skrider da Skjalden Høit over Bifrost Ind udi Gudernes Borg, Hilser ham Odin Glad ifra Lidskjalf, – Glæden dog blandes med Sorg; Thi nu har Nordens Hellige Guder Mistet sin Talsmand paa Jord, Nu er jo Baandet Brustet, som knytted Aser til Folket i Nord! Sælsomt beklemte, Alvorsfuldt stemte, Glemmende Idavolds Lyst, Sidde i lange, Blinkende Rader Valfaders Helte saa tyst. Griber da Brage Harpen med fage Herlige Sølvtoners Fald, Hermod med Glæde Fører til Sæde Asernes mægtige Skjald. Bænket tilborde Tager tilorde Skjalden med klingende Røst, Hilser Alfader, Frigga og Balder Guders og Menneskers Trøst. Høit udi Valhals Hvælvede Haller Trine Einheriers Hær, – Splintrede Skjolde Dække de Bolde, Stærkodder kjender han der. – Hilser da Helten Skjalden den Høie, Spørger om Dana og Nor, Spørger om Ingilds, Olafs og Helgas Elskede Fædrenejord. – Hakon hiin Snilde Nærmer sig stille Barden, hvis Stemme saa stærk Tolked for Nordens Lyttende Sønner Vældigt hans Stordaad og Værk. Aabnes da Borgens Buede Porte, Nærme sig hellige To; Freia hiin Fagres Lysende Lunde Er deres fredede Bo. Taksomt for Skjalden Ynglingen knæler, – Møen, vidunderlig skjøn, Rækker sin høie Herlige Digter Evighedskrandsen til Løn. Snarlig til Folkvang, Kjærligheds Bolig Ile de Elskende hen; – Freia dem vente, – Skjalden dog kjendte Hagbarth og Signe igjen! Rækker da Urda Skjalden sit Bæger Fyldt med den kvægende Drik, – Værandi følger Trofast sin Søster, Takker med veemodsfuldt Blik. Dunkel men deilig Kommer da Skulda, Peger mod Fremtidens Blaa: «Sanger! dit Minde Evigt skal leve, Aldrig dit Kvad skal forgaa! Snarlig du sidder Salig blandt Aander Hist i Forklarelsens Hjem, Vexle da Nordens Mægtige Slægter, Aldrig du glemmes blandt dem!» I Natten Slumrer bag Nattens Dække Naturen i Glemselsdrøm, Da ruster Sjælen sin Snekke Til Fart paa Erindringens Strøm; – Den bæres veemodigt – tyst Langsmed den blomstrende Kyst Did hvor den sukkende Vove Dølges af skyggende Skove. See, da stiger en Trøster Venligt i Snekken ombord, – Da bæver fra kjendte Røster En smeltende Molaccord; Med lindrende Harmoni Den vifter min Sjæl forbi, – Saa hilse fortroeligt de fage Syner med drømmende Klage! Rør dog ei Mindets blanke Vove med Livets Pust, – Sikkert en Nuets Tanke Vilde min Verden knuust! Erindringens Natfiol Vil lukkes af Dagens Sol, – Ak, den udfoldes saa gjerne Under den vinkende Stjerne! Saa glid da, min Sjæl! paa lette Strømme mod Mindets Bred, – Der kan du stille flette Blommer i Nattens Fred! – Hvor herligt, i Drømmen igjen At favne hvert Minde som Ven; – Ja herligt, sin Længsel at følge Henover Erindringens Bølge! – Maaneskinsstemning (Leveret den 7de April) Maanen skinner bleg og mat I den tause Vinternat, – Kunde den kun blidt og længe Hjertets Nat igjennemtrænge! Kunde den med Sølverskjær Lyse blidt og mildt som her, Skjænke stille Fred i Sindet, Lægge Glemsel over Mindet! Maane! Tak! for denne Ro, Som har nu i Sjælen hjemme! Tak! for Øieblikkets Lindring! O, men skulde Freden boe Varigt der, – da maa jeg glemme Hjertets kjæreste Erindring! – Maaneskinsvandring efter et Bal (Skrevet paa Opfordring af Sophie Holst og Cathrine Martini) Tys, hvor stille! – hist fra Salen lyder Glæden ikke længer, Ingen Stemme, ingen Tone gjennem Nattens Stille trænger. Langt i Vester kaster Maanen snart det sidste Blik henover Jorden, som i Glemselsdrømme under Sneens Lillier sover. Endt er Ballet; men i Tanken seer jeg end iblandt de hvide Skikkelser, som svæve gjennem Rækkerne, en let Sylphide! Snart er Maanen dalet, da skal Søvnens Arme mig omfatte, Da kan Sjælen glide frit paa Drømmens Hav med Mindets Skatte! I Høsten Sommerens Sangere Skoven forlade; – Hvor deres Qvæde fra Grenene klang, Toner alt Høstvindens sukkende Sang Veemodsfuldt gjennem de gulnende Blade. Her, hvor det blomstrende Tæppe saa rigt Smykked’ de duftende, lysgrønne Enge, Bæver i visnende Straa, som fra Strenge, Sommerens Afskeed, – et klagende Digt! Lillie! hvi lod du din bøiede Stængel Bladløs tilbage, – hvor flygted’ du hen? O, du vil komme til Vaaren igjen, Følgende Sommerens venlige Engel! – Rose med Glædens sødttonende Sprog Hviskende gjennem dit Bæger saa fage, Tornefuldt stander dit Minde tilbage, Saarende – ak, men jeg elsker dig dog! Manget et Frø fra den vaarlige Have Saa vi jo modnende vorde til Frugt; – O, men saamangenen Plan ligger smukt Dækket af knuste Forhaabningers Grave. Sommer! for tidlig mod Syden du fløi, Snarlig var Haabets Tilværelse omme, – Ak, og den Sørgende har ei en Blomme Fromt til at smykke den hellige Høi! Jo, mellem Gravene stander tilbage Endnu en Blomst i sin fagreste Pragt, – Den har ei Høstvinden Døden end bragt, – O, hvi skal Hjertet da længere klage! – Mindet den hedder, – see end den formaaer Haabet af stivnende Slummer at vække, – Bind den til Krandse om Fortidens Dække, Trøstende vil den forgjætte en Vaar! Brynjolf Bjarme Skjalden i Valhal (Ved Efterretningen om Oehlenschlägers Død) Dødsharpen bæver! Luttret sig hæver Skjalden fra Jordrigets Dal; Men paa sin høie Himmelske Vandring Gjæster han Asernes Sal. Skrider da Skjalden Høit over Bifrost Ind udi Gudernes Borg, Hilser ham Odin Glad ifra Lidskjalf, – Glæden dog blandes med Sorg. Thi nu har Nordens Hellige Guder Mistet sin Talsmand paa Jord, – Nu er jo Baandet Brustet, som knytted’ Aser til Folket i Nord! Selsomt beklemte, Alvorfuldt stemte, Glemmende Idavolds Lyst, Sidde i lange, Blinkende Rader Valfaders Helte saa tyst. Griber da Brage Harpen med fage Herlige Sølvtoners Fald, – Hermod med Glæde Fører til Sæde Asernes mægtige Skjald. Bænket tilborde, Tager tilorde Skjalden med klingende Røst, Hilser Alfader, Frigga og Balder, Guders og Menneskers Trøst. Høit udi Valhals Hvælvede Haller Trine Einheriers Hær, Splintrede Skjolde Dække de Bolde, – Stærkodder kjender han der. Hilser da Helten Skjalden den høie, Spørger om Dana og Nor, – Spørger om Ingilds, Olafs og Helgas Elskede Fædrenejord. Hakon hiin Snilde Nærmer sig stille Barden, hvis Stemme saa stærk Tolked for Nordens Lyttende Sønner Vældigt hans Stordaad og Værk. Aabnes da Borgens Buede Porte, Nærme sig hellige To, – Freia hiin Fagres Lysende Lunde Er deres fredede Bo. Taksomt for Skjalden Ynglingen knæler, – Møen, vidunderlig skjøn, Rækker sin høie, Herlige Digter Evighedskrandsen til Løn. Snarlig til Folkvang, Kjærligheds Bolig, Ile de Elskende hen, Freia dem vente, – Skjalden dog kjendte Hagbart og Signe igjen! Rækker da Urda Skjalden sit Bæger Fyldt med den kvægende Drik; Værandi følger Trofast sin Søster, Takker med vemodsfuldt Blik. Dunkel men deilig Kommer da Skulda, Peger mod Fremtidens Blaa: «Sanger! Dit Minde Evigt skal leve, Aldrig dit Kvad skal forgaa! – Snarligt du sidder Saligt blandt Aander Hist i Forklarelsens Hjem, – Vexle da Nordens Mægtige Slægter, Aldrig du glemmes blandt dem!» Brynjolf Bjarme I Natten Slumrer bag Nattens Dække Naturen i Glemselsdrøm, Da ruster Sjælen sin Snekke til Fart paa Erindringens Strøm; den bæres vemodigt-tyst langsmed den blomstrende Kyst did, hvor den kjølige Vove dølges af skyggende Skove. Se, da stiger en Trøster venligt i Snekken ombord, da bæver fra kjendte Røster en smeltende Molaccord; med lindrende Harmoni den vifter min Sjæl forbi; saa hilse fortroligt de fage Minder med drømmende Klage. Rør dog ei Fortids blanke Vove med Livets Pust, – sikkert en Nuets Tanke vilde min Verden knust; Erindringens Natfiol vil lukkes af Dagens Sol, – ak den udfoldes saa gjerne under den vinkende Stjerne! Saa glid da, min Sjæl, paa lette Strømme mod Mindets Bred; der kan du stille flette Blommer i Nattens Fred; – hvor herligt i Drømmen igjen at favne hvert Minde som Ven, ja, herligt sin Længsel at følge henover Erindringens Bølge. Måneskinsvandring efter et bal Tys, hvor stille! – hist fra salen lyder glæden ikke længer, ingen stemme, ingen tone gennem nattens stille trænger. Langt i vester kaster månen snart det sidste blik henover jorden, som i glemselsdrømme under sneens liljer sover. Endt er ballet; men i tanken ser jeg end iblandt de hvide skikkelser, som svæve gjennem rækkerne, en let sylphide. Snart er månen dalet, da skal søvnens arme mig omfatte, da kan sjælen glide frit på drømmens hav med mindets skatte. Resignation Er de Glimt fra Sjælens Dunkle, Der igjennem Mulmet brød, Og som Lynblink monne funkle Kun til evig Glemsel født? Var forgjæves al min Higen, Var min Drøm kun et Fantom, Er mig nægtet Sjælens Stigen Var min Digten kold og tom? – Tier da I Undertoner! – Kan jeg eder ei forstaa, – Lad mig da blandt Millioner Leve glemt og glemt forgaa! – – Tvivl og Haab Ha, hvilken Nat, saa rædsom mørk! Derude stormer det! – Som Løvens Brøl i vilden Ørk Hør Stormens Aandedræt! Ha, kommer I fra Dødens Dal, I Skygger hist, som gaa Lig Aander over natlig Val I Skygevandter graa? – – Og disse Tordenstemmers Klang I denne Midnatsstund Som Mørkets vilde Seiersang Som Dommedags Basun! – O, mangengang jeg spottet har Med Dommedagens Gru, – Ha, Frugten, denne Haanen bar, Er vild Fortvivlen nu! – Forlængst, forlængst mens Barn jeg var, Min Aftenbøn saa glad Til Himlens Gud for Mor og Far Og Søskend smaa jeg bad; – Men længst, ak længst det er forbi, – Jeg har min Bøn forglemt, Ei mer jeg søger Trøst deri, Er ei til Andagt stemt! – – – Ha, svage Sjæl! saa skjælver du For disse Tordenbrag? – Du troer i denne Stormnats Gru At skue Dommedag, – Den Dag, som aldrig komme vil, – Saa lød jo tidt dit Ord, Og paa den Gud, du beder til, Forlængst du selv ei troer! – Ha, Dæmon, er du atter vakt? – Vig fra mig Frister fæl! O, som Orkanens vilde Jagt Det stormer i min Sjæl, – – Og ingen Leder, ingen Vei I dette Tvivlens Hav. Gud, for en barnlig Bøn til dig Al jordisk Kløgt jeg gav. Men ak, jeg er ei Barn meer, Og har ei Barnets Sind! – For Veien, Uskyldsøiet seer I Troen, er jeg blind. O, rædselsfuld er denne Nat, Af Lynet kuns belyst, – Og dog den er et Dagsskjær klart Mod Mulmet i mit Bryst! – Dog end fortvivle vil jeg ei, Men følge Hjertets Bud: – Til Haabet vil jeg klynge mig, Til Troen paa min Gud! – Lad hyle kun Orkanens Sang, – Jeg slumrer ind til Ro, – Forvist jeg vaagne skal engang Gjenfødt med barnlig Tro. Til Ungarn Kampen drønner ikke længer huult fra Magyarerlandet! Ifra Valen dumpe Sukke med en Dødens Klage blandet Gjennem Nattens Stille bringe Budet vemodsfuldt og dæmpet: Magyaren er ei meer; hans sidste store Strid er kjæmpet! – Frihedshelteskarer segned for Barbarers vilde Horder; Paa Ruinen Tyranniet staar igjen som Frihedsmorder. Fryder eder, purpur-smykkede Monarker! Atter feired Magten sin Triumph – paany er Frihedsflammen jo beseiret! Arme Land! O, dine Sønners bedste Hjerteblod er rundet, Dog de ædle faldne Helte har en Martyrkrone vundet. See, Europas Haab med dine kjække Kjæmpers Lig du jorder – Snarlig det fortabte Land maaske et andet Polen vorder. Dog bag Trældomsnatten straale vil en herlig Morgenrøde, – Da skal dine Frihedshelte reise sig ifra de Døde. Slutte sig til dem, som segned kjæmpende ved Weichsels Bredder Og til dem, som fra Skafottet Tysklands Grund med Blodstænk væder. Ja, naar kjækt de unge Slægter hævnende mod Thronen farer Som en Høstorkan og styrter Tyranniets Grundpillarer, – Da skal Magyarernavnet stolt ved sine Heltes Hæder Som et vakkert Løsen tordne fra de seirende Geleder! – Til Norges Skjalde Hvi sværme I, Skjalde, for Fortidens Fjerne, For skrinlagte Old med de smuldrende Minder, – Et Billed saa mat som den Lysning, der rinder I dæmrende Nat fra en skysløret Stjerne? – Er ikke den Gnist, som I eie, da kun En Gave jer skjænket til Nytte for Folket, Der kræver af Skjaldens begeistrede Mund Sin Smerte, sin Lyst og sin Længsel fortolket. I sang jo saa tidt om «de kneisende Fjelde», Hvor Granskoven voxer og Jøklen har hjemme, Men Syner og Drømme, som storme med Vælde I Brødrenes Hjerter, – dem kunde I glemme, Hvi lytte I ei til den Brusning, som rigt Fra Sjælene bæver, før stille det vorder? Hvi flette I Synerne ei til et Digt, Hvi forme I Tonerne ei til Akkorder? O, fagre Gestalter i Nuet jo vinke, – Fra Dalen, fra Fjeldet, fra Vinter og Sommer. Ha, see I ei Skatte, som glimrende blinke, – En Folkelivsdigtning med deilige Blommer! De luftige Billeder kræve et Liv I skildrende Kvæder, Tilværelsens Panter, De savne kun Skjaldens beaandende Bliv, For herligt at klædes i Kvadets Gevandter! Dødningeballet Henover den Kirkegaard øde Har Natten sin Vinge udbredt; – Saa roligt der slumrer de Døde, En Slummer, som brydes ei let; – Og sælsomt i Maanens Glands Mon glimte den Marmelsteen, Som, prydet med taarevædt Krands, Bedækker den Dødes Been. Men brydes hiint Gravens Stille Af Midnattens dumpe Slag, – Da, hvis du kun lytte vilde, Du hørte en Tummel svag, – Og altsom det nærmer sig, Da drønner det meer og meer, – – Og Vandreren korser sig Og gyser, skjønt Intet han seer! Da aabnes de sjunkne Grave Og hver en mosklædt Steen, Og frem af de Boliger lave Saa tause de Dødninger treen. Saa klappred ved hvert et Trin De morskne Knokkelbeen; Men Kappen, det hvide Liin, Den skinner som Sneen reen. De gribe hverandres Hænder Og samles som til en Fest. En Lygtmand som Lampe brænder, Hvert Benrad er velkommen Gjæst, – Hver fatter sin Naboes Haand Og dandser saa vildt i Ring; – Ha, maaske en Fyrstes Aand Med Betlerens farer omkring. Tro ei, Musikanter der mangler Ved et saa kosteligt Bal: Et Beenrad med Knokler rangler, En Anden en Hjerneskal Som Tromme færdigt mon slaa, Det klinger som vilde Suk Fra bristende Hjerters Vraa, – See, det er de Dødes Musik! Om smuldrende Gravmonumenter De dandse saa lystigen rundt; Men Gravene atter dem venter, En Time er kun dem forundt. – Tilende er Ballet, de gav; Thi huult lyder Klokkens Slag, Og dybt i den rolige Grav De slumre til yderste Dag! – – Ledigt Logis Lille Pige! har du Lyst I en trofast Barm at flytte? See, jeg har et luunt og lyst Kammer i mit Hjertes Hytte, – Men jeg lever der saa trist Og saa eensomt, – troer forvist, At der inden Stuens Vægge Findes Plads nok til os begge! Vistnok titter indom Dør En passant saa mangen liden Pige; men Visiten gjør Stuen tommere kun siden. Har hun neiet til Farvel, Takket venligt for ikvæld, Er hun glemt og dog – Besøget Har min Kjedsomhed forøget. Nei, det gaaer ei længer an, Det betragter jeg som givet! Har du Lyst, flyt ind paastand, Slut Contract med mig for Livet. Leien enes vi nok om, Kom blot, lille Pige! kom, – Lad dog Solen, før den daler, See os som Contubernaler. Stuen er vist ingen Sal, Hvor et Selskabs Klynger larme, Den er simpel, sommersval, Savner dog ei Vintervarme, – Hist paa Væggen er kuns et Billed, – det er mit Portræt, Gaaer du med, en venlig liden Engel maler jeg ved Siden. Da skal Stuen pudses om, – Der skal ryddes op derinde, Da vil jeg ei trist og tom Længer Hjertets Hybel finde; Alt skal smile søndagsligt, Livet glide som et Digt, Frede skal jeg om din Lykke Som mit Kammers bedste Smykke! Til Stjernen Klare Stjerne! send et Vink fra det Evighøie, lys med venligt Flammeblink blidt for Sjælens Øie. Skal dit dunkle Billedsprog da kun Længsel vække! Lær mig klart at skue dog gjennem Fremtids Dække. Spred dog Tvivlens mørke Sky i mit syge Indre; lad en salig Visheds Gry gjennem Mulmet tindre. Ak, forvoven er min Bøn, tør jeg Vished kræve? Mægter da en Jordens Søn sig fra Jord at hæve? O, med Troens blide Skjær vil tilfreds jeg være, kan ei Sandhed findes her, Haabet vil jeg nære. Naar da Himmellyset mat tindrer fra det Fjerne, vil jeg glad i stille Nat stirre mod min Stjerne. H. Ibsen Ved Havet Skummende Bølge Med kamplysten Hu! Hvo mægter dig følge? Hvor stævner du nu? Hvo mægter vel hæmme Din stormende Hast? Hvo dig at tæmme, At holde dig fast? Lig Yngling i vilde Stormfulde Dyst Mod Klippen at spille Var stedse din Lyst, Dog midt i din Striden, Midt i din Harm, Den Søblomme liden Dig vinker til Barm! Ak, flygtig er Stunden, – Din Storhed som den! – Din Kraft er forsvunden, Da synker du hen! See Grave dig vente I Klippernes Rift, – Ha, Bølge! saa endte Din Drøm om Bedrift! O! bland kun din Klage Med Brændingens Sang! – Hvad er vel tilbage? – Ej Mindet engang! – Thi mens i dets Himmel Du drømmer dig gjemt, I Bølgernes Vrimmel Du længst er forglemt! – – Erindringskilden 1849 En Pigelil sidder i Aftenstund, Stirrer i Bækkens Vove, Og nede, hist i den dybe Grund Sig spejle de dunkle Skove. Hun stirrer og stirrer med Vemodssmiil Ret som om hun noget savned’; Men Bølgen flygter i munter Iil Af løvrige Bredder omfavnet. Saa sad hun i skyldfri Barndom tit, – Da saa hun et Billed paa Bunden: En Yngling, der vinkede, smilende blidt, – Forlængst er Synet forsvunden. – Ak, nu er hun stor, og hvor ofte end Hun mindes sin Barndoms Dage, Den aldrig, aldrig dog kommer igen, Ej vende dens Syner tilbage. Dog sidder hun ofte ved Kildens Bred, Taarebedugget er Kinden; – Lystelig trille de Vover afsted, Let kruser dem Aftenvinden. – Da kaster Maanen et sælsomt Skjær Hist fra den hvælvede Bue; – Hun stirrer i Voven og tykkes der Endnu hiint Billed at skue! – – Høstaftenen Se det mørkner, – Regnen slaar Pladskende mod Vinduesruden, Blander sig med Vindens Tuden, Medens over Himlen gaar Skygestalter, – Aander lige Ifra Dødens tavse Rige; – Under fjærne Tordners Larm Komme, gaa de og forsvinde, Lig den nylig Elsktes Minde I en utro Piges Barm. – – Tæt ved Ovnen sidder jeg, – Stirrer drømmende i Luen, Der kun halvt oplyser Stuen; Men en Verden er for mig, Hvor i Kullets dunkle Spalter Mine Drømmes Luftgestalter Bygge sig et Ildpalæ; – (Magen er ej let at finde; Thi i Hallerne derinde Kan jeg Pigetroskab se!) Ha, hvad Sceneri der er! – – – Er det da min Barndoms svundne Dage, til mit Hjærte bundne, Der igen fremtræder her? – – Eller er, (det saa jeg gerne!) Sløret for det dunkle Fjerne I en vild forvirret Iil Trukket viftende til Side, Vinker Skulda med sit blide Eller varselsfulde Smiil? – – – – – – – – – – – – – – – – – – – – Dog til kolde Virkelighed Vækkes jeg af mine Drømme; – – Regnen falder end i Strømme, – Mit Palads er styrtet ned. – – O, hvor det er trist og øde, Slig en Stund kan Mismod føde, Bringe Hjærtet til, beklemt, Ret at føle hvad det savner; – – Selskab? Nej, kuns lidt det gavner For et Sind mismodigstemt! – – – – – – – – – – Som Alverden jo har sin, Har jeg og min Elskerinde! – Ak, men ingen jordisk Kvinde Er hun, som jeg kalder min; – Kuns et Drømmesyn, fremstaaet Af en Higen uopnaaet, Uopnaaelig maaske! – (Hvad om Kærlighedens Længsel Slukned, kvalt i Hjærtets Fængsel, Kun, som hun, en skøn Idé! –) Ha, en jordisk Mø du tror I min Elsktes Træk at kende, Det, hvormed jeg smykked hende At jeg hentet har fra Jord! – At fra én jeg laante Panden Tankeriig, og fra en anden Dette Følelsernes Hav I min Elskerindes Blikke? – – Nej, o nej, fra Jorden ikke Tog jeg, hvad jeg hende gav! – – Kom, mit Hjærtes Ideal! Jeg vil sværme ved din Side, Af dit Blik, det ømme, blide Vil jeg søge Lindring sval For den Længsel, mig fortærer, Den, som mine Drømme nærer, Den, som aldrig slukkes ud, Ikkun da i Stilhed gløder, Naar paa Jord jeg engang møder Mine Drømmes Aandebrud! – – Maaneskinsfart paa Havet Fuldmaanen skinner; – henover den vide Slumrende Havflade breder sig mildt I magisk Fortoning de glinsende, blide Maanelysstrømme, mens alting er stilt; Mens Nathimlens Stjerne i Dybet sig bader Og Lysningen funkler fra Bølge til Bølge; – Let glider min Snekke paa Voven – den følge De dejlige, maanebeskinnede Rader. – Hist inde, hvor Birkenes Grene sig strække Fortroligen ludende ud over Sø, – Der hvilte jeg nys under løvrige Dække, Der er det saa tyst, – o, der kunde jeg dø, – Der kunde jeg slumre bag Gravhøjen rolig, Der kunde Bølgen i Stormnatten kvæde Der kunde Havdybets Aander jo græde, Fylde med længselsfuld Klage min Bolig. – – Dog nej, – det er trykkende lummert ved Stranden! – Ud maa jeg paa Bølgerne langt ifra Land. Der vifter Havvinden kjøligt om Panden Der vil jeg slukke den Længselens Brand, Som nager mit Hjærte, – o der er det stille, Der strækker sig Havsletten slumrende, øde, Der følger mig ingen, undtagen de Døde, Hvis Øjne saa sælsomt i Voverne spille. – Tror du maaske, det er Stjerner som blinke I Dybet hist nede med taareslørt Glans? Ha, ser du, de komme, de svinde, de vinke Og hvirvle sig vildt i den mystiske Dans? – Der vilde jeg sikkerlig føle mig hjemme, – Der kunde jeg slukke hver knugende Smerte, Der stille hver Kval, som mit Indre fortærte! – Ja, der er det herligt, der kunde jeg glemme! – Aftenvandring i Skoven Det er for lyst, det er for lyst Hvor Maanen skinner ned, – Mit Hjerte blier saa gjennemgyst Af denne Nattens Fred; Fra hver en Blomst, fra hvert et Blad Staaer Aftenduggens Perlerad Og dirrer for mit Blik! – Det er for lyst, det er for lyst Ved Kildebredden her! – Se! Voven glider altfor tyst Og Stjernens Billed er I vaade Dyb, saa tykkes mig, En sorgindhyllet Glemmigej, Et Øje klædt i Graad. Derinde, fjernest imod Nord, Hvor Granen staaer saa mørk, Hvor Huldren dybt i Fjeldet boer (Du kalder det maaske en Ørk), Der ejer jeg et Yndlingssted, Did vil jeg rette mine Fjed, Der er min Helligdom! Seer du, hvor Fjeldets stejle Top I Skyer hylles ind; – Et høstligt Uvejr trækker op, Alt blæser Nattens Vind! – – O, skønt; – som af et Aandepust Jeg føler mig af Storm ombrust At fare gjennem Nat! – – Afsted, afsted, dybt ind i Skov! O, længer frem endnu, Til Sjælen ganske blier et Rov For denne vilde Gru, – Til Nattens Aander fast du troer At følge dine rappe Spor Hvor let du iler end! – Tys, her er Stedet; – stille nu! – Her midt i Skovens Skjød. Hør, Ulven hyler, – hører du? – Ha, hvor det herligt lød! Det er en lystig Melodi, – Lad ej en Tone gaa forbi Dit Øre; – ha, hvor skønt! – Her stander Granen sort og høj Ved Tjernets skumle Kant; – Mens Stormen gjennem Luften fløj. Se Taagens Skygevandt, – Det glider ned, det glider op Og hylles snart om Skovens Top, Snart over sorte Dyb. – Her finder Hjertet sig saa vel, Midt under Stormens Larm; Her er Naturens Aasyn selv En Spejling af min Barm, Et Billed paa, hvad Skæbnen gav, Ej Ro i Liv, ej Ro i Grav, Ej Ro i Evighed! – Stemmer fra Skoven (Brudstykke af et større Digt) Hører du ikke den klagende Stemme huult gjennem Granskovens rugende Nat, – kjender du ikke den straalende Skat som i vor hellige Skygge vi gjemme, – lytter du ei til den manende Røst, naar gjennem Løvtaget dæmpet den bæver, – kommer ei Skjalden som Skysløret hæver, sendende Dagskjær med Lysning og Trøst? Længe vort Kvad gjennem Skovhallen vifted let som en Luftning, der kom og forsvandt, o, men Fortryllelsen stadigt os bandt alt medens Slægter og Tiderne skifted; over den drømmende rige Natur spredte et aandeligt Mulm sine Vinger, – kommer ei Skjalden, som Natten betvinger, spredende Dagglands i dunkleste Ur? Skal ei den høie, den skjønne Betydning, som i vort Kvæde Naturen har lagt, bæres med klarnet Erkjendelses Magt frem af vort Skjød mellem Straalernes Brydning; skal ikke Folket da vækkes engang, gribe vort Kvad som Bevidsthedens Eie, tolke det atter ad tusinde Veie, adlet og luttret ved Tonernes Klang? Blandt Ruiner Sænk dig, min bævende Sjæl! fra din svævende Flugt i det svimlende Skyhøie Blaa! Dal paa den duggede Bred som dig vuggede Blidt naar i vrimlende Drømme du laa! Der, ved den ilende Bølge, blandt smilende Blomster og grønlige Blade jeg sad, Luttred min herligste, Reneste kjærligste Trang i det lønlige Drømmende Bad. Tiderne skiftede; Fristende viftede Om mig en sværmende Anelsers Nat, Sænkte sit dunklende Slør paa de funklende Blomster som skjermende Dækked min Skat. Alting den susende Storm paa de brusende Bølger henskyllede Vildt i et Nu, Medens de gjærende, Vilde, fortærende Kræfter omhyllede Sjælen med Gru. Op jeg mig svingede Da paa min vingede Fart ad den blaanende, Svimlende Sti; Mindet mig nagede, Aanderne jagede Flygtigt og haanende Der mig forbi. Sænk dig, min bævende Sjæl! fra din svævende Flugt i det svimlende Skyhøie Blaa; Dal paa den duggede Bred, som dig vuggede Blidt naar i vrimlende Drømme du laa! Her skal mit iisnede Bryst, mod de visnede Blade sig hældende, Søge sin Trøst; Vent der, min trættede Sjæl! den forgjættede, Engang fremvældende Morgen i Øst! Henr: Ibsen Ungdomsdrømme Hvad Tid er skjønnest? Er det Vaarens Dag Naar Duggen perler i den stille Morgen, Naar Lærken slaaer sit første Trilleslag Og ahner al den Lyst, som end forborgen Bag Fremtidssløret ligger stille gjemt, Naar Vestenvinden har sin Harpe stemt Mens taus Naturen lytter for at høre Det Ord som fattes kun af Blomstens Øre? Dens Øre! Nei, dens Hjerte fatter det; Thi Blomsterknoppen eier rige Kræfter, Og derfor stræber den for fri og let At kunne naae det Maal den higer efter, Og derfor sprænger den de trange Baand, Der slynges om dens lønligt skjulte Aand; Ei er det for at prange mellem Vrimlen Men for at hæve Blikket frit mod Himlen. Og denne Stræben er dens bedste Drøm; Hiin Kampens Tid er Blomstens gyldne Dage, Da bølger i dens Barm en vældig Strøm Af Fremtidshaab og Sjælesyner fage Da eier den en Verden i sit Bryst, Den stræber opad i sin Ungdomslyst Og lytter smilende paa spæde Stengel Til sagte Kvad fra Haabets stille Engel. Hvor lykkeligt, hvis til en evig Blund Sig Blomstens opadvendte Øie lukked Og hvis den falmed i den samme Stund Den stod ved Maalet hvorfor den har sukket Thi da er jo dens Foraarsdag forbi, Da har den kjæmpet sig for Lænken fri Og denne Sjelens Higen efter Frihed Er just til Livets sande Liv indviet! Hvad gavned det om end en stakket Tid Du vegeterte efter Stridens Ende, Du fandt jo Maalet, du har naaet did Nu kan du Himlen som dit Hjem gjenkjende; Hvad vil du mere? Vil du end engang Paany da nynne den forslidte Sang Hvi vil du atter tømme Lykkens Bæger, Det er jo kun det første Drag der kvæger. Du troer maaskee det er i Vintrens Ro At Lønnen for din Stræben er at vinde? Har Lykkens Træ du plantet for at bo I Skyggen som derunder er at finde? O følte du ei tit en stille Lyst Og slog ei Hjertet voldsomt i dit Bryst Naar du stod bøiet imod Jordens Flade Og speided efter Spirens første Blade. Naar Ørnen stiger paa sin høie Flugt Og Jorden ligger blaalig fjernt dernede Mens Himlen hvælves over den saa smukt. Da spænder stolt den sine Vinger brede, Den stræber opad i det klare Blaa Mod «Stjernens» Hjem saalangt som den kan naae; Men selve Maalet staaer ei for dens Øie Saa herligt som dens Stigen i det Høie. Ja følte Ørnen i sin Barm som du, Og eied den din Ungdoms kjække Higen, Forbande vilde den det samme Nu Som førte den til Grændsen for dens Stigen Da vilde den fra Skyen stirre ned Med vemodsfulde Minder mod det Sted Hvorfra den førstegang sin Vinge spændte For af Erindringen sin Trøst at hente. Og vel dig, hvis du finder denne Trøst, Hvis du kan rette Blikket ned med Fatning Og hvis for Nuet og for al dets Brøst Du nøies kan med Mindet som Erstatning, Hvis du paany med stille Velbehag Kan høre Mindeharpens fjerne Slag Og endnu eengang trylle Livets Gløden I Fortidsblomsten viet ind til Døden! Men vee, ifald du skuer Livets Grav I dine Drømmes skyggefulde Høie Hvis Verden vorder dig et høstligt Hav Naar Drømmens Sol er sjunken for dit Øie, Da blier det dunkelt i dig, og et Blink Ifra det Svundne som et venligt Vink Du følge maa hvis ikke Livets Plage Skal lade dig fortvivle og forsage. I Livets Morgen er dit Hjerte rigt, Da eier du en Have fuld af Blommer Og Haabet hvisker som et venligt Digt Og lover dig en lys og glandsfuld Sommer, Enhver din Drøm er jo en Rosenknop, Og vel dig hvis kun Een sig lukker op Og foldes ud og smiler dig imøde, Da har du Trøst for alle dine Døde! Sonetter (Indledning til et Foredrag i den litterære Forening) 1 Paa Livets Indsø glide tvende Baade, Men begge seile i forskjellig Retning; Den Ene har for Tanken ingen Gaade, Den Anden letter dine Gaaders Gjætning. Den Ene følger nok den gamle Sætning At la’e Forsigtighed for Lykken raade, Den Anden gjør det stadigt til Forretning At tumle sig iblandt Delphiner kaade. Den Ene bruger sine tunge Aarer Og driver møisomt fremad under Stranden, Den Anden Seilet til sin Vinge kaarer. Den Ene farer paa Gevinstens Vegne Og derfor er den lastet indtil Randen, Den Anden glider let mod Lysets Egne. 2 Har du Tilbøielighed for det Reale, Saa stig ombord i den solide Skude, Og seil for Guds Skyld ikke med de Gale Som tumle sig paa Dybet langt derude! Vel vifte Vestenvinde der saa svale, Mens grønne Øer over Voven lude, Paa deres Strande lette Fugle dale; Men, – ikke sandt? du véd de Storm bebude! Nei hold dig heller i det snævre Stræde; Der kan du trøstigt gjennem Sivet styre, Mens Kjølen skurrer over Dynd og Stene. Der har du jo din faste Maanedshyre, Og gik det galt saa skulde jeg dog mene Du tog ei Skade af en smule Væde. 3 Dog, er du ung, – ja ei af Aar alene, Men og i Sindet og i dine Tanker Saa huer dig nok bedst den anden Scene Hvor Baaden glider under Blomsterranker. Der øiner du dit Ideal, hun vanker Blandt Alfeskarer under tætte Grene; Tab hende ei afsigte, hun alene Kan redde dig fra Prosalivets Banker. Dit Ideal er intet Skyggebilled, – Hun er et Væsen, aandigt og besjælet, Hun er som Maal for dine Længsler stillet. Hun har sig med dit Inderste formælet, – Riv hende af din Sjæl, og du vil møde, Hvorhen du vender dig, et evigt Øde! 4 Vel har Enhver et «Noget», han tilbeder, Og som af Alting synes ham det Bedste; Gourmand’en sværmer jo for Bordets Glæder, En Anden holder mest af smukke Heste. Og Mange glæde sig ved nye Klæder, Og ynde Baller og brillante Feste, – En ønsker sig en Helgens Navn og Hæder, Og elsker høit sig selv; – men ei sin Næste! Vi, Brødre! vi har noget Bedre villet, Og derfor maa vi kjæmpe kjækt, ihærdigt, Hint Andet er kun Prosaisten værdigt; Thi see, det mangler Aandens ædle Stempel, Og derfor staaer det som et Afgudsbilled, En livløs Støtte i et hedensk Tempel. 5 Pygmalion sin Marmorbrud jo skabte For at hun skulde til hans Klage lytte, Og i Beskuelsen han sig fortabte; – Dyb Sandhed ligger i den gamle Mythe. Thi Sagnet melder, at til ingen Nytte Han hende favnede og Smykker bragte; Han blev dog Selvbedrageriets Bytte Til Himlen i hans Brud et Aandsliv vakte. Hans varme Bønner var det, og hans Taarer, Som dengang blidt bevæged hans Gudinde, Og lod ham Aanden i hans Aandsbrud finde. Saa prøve ogsaa vi de unge Kræfter! Thi aldrig findes hvad vi hige efter, Før vi et aandigt Ideal os kaarer. 6 Men det er ikke paa en brolagt Gade At Blomsterklynger dufte dig imøde; Nei, du maa Alfarveien kjækt forlade Og bane Stier i Naturens Øde. Der maa du vælge dig et lønligt Stade Hvor modne Frugter rundtomkring dig gløde, Der, skjult for Livet, kan du Aanden bade I Blomsterdug og Himlens Morgenrøde. Naar da du atter træder ind i Livet, Selv om du maa for Interesser stræbe, Der ligge under dine Længslers Sfære, – Saa er dig Trøst for al dets Tomhed givet, Thi da kan du paa dine Minder tære; De kvæge sødt, som Duft fra Rosens Læbe. 7 Jeg tænker paa det gamle Sagn om Svanen; Ved Livets Ende lyder først dens Kvæde, Før var den stum; – thi lader os betræde Med munter Sang den første Deel af Banen. Ak, engang komme vi vel ud af Vanen, Snart har vel ogsaa vi forglemt at kvæde, Og følge villieløst med Karavanen Henover Livets solforbrændte Hede. Og derfor ville vi af Vaarens Glæder, Som Lærken, bygge vore stille Reder Og ruge troligt paa Erindringsskatten. Og naar vi drømme der i Vinternatten, Saamangen venlig Blomst vi da gjenfinder, Med visne Blade, men med friske Minder! Svanen Naar den taagede Høst, Og naar Vinterens Snee Ligger fugtig og kold over Nord, Paa den vaarlige Kyst Under Palmernes Læ Bygger Svanen sit Rede og bor. Der er Friskhed og Liv I den rige Natur, Intet Vinterskrud hyller den ind; Bag det bølgende Siv, Som bag skjærmende Muur, Er der Ly for den viftende Vind. Til et Bolster saa blødt Breder Vandlilljen ud Over Voven sin duftende Flor; Der den slumrer saa sødt, Der den venter det Bud, Som med Vaaren den vinker mod Nord. O, men tror du da ei At dens higende Hu I en dyssende Drøm fløi didhen? Tror du ikke dens Vei Over Skyerne nu Gik med Lynfart mod Hjemmet igjen! Da kom Vaardagens Sol, Og da tog den Farvel Med sit Vinterhjems vaarlige Dragt For at hilse sit Fjeld Under iisdækte Pol I dets kolde, men hjemlige Pragt. Mangen blomstrende Kyst Fra sin svimlende Vei Saae den vinke sig blidt med et Smiil; Der slog Bølgen saa tyst, Men den ændsed den ei, Fløi mod Norden saa let som en Piil. Bag den blaalige Rand Dukke Klipperne frem; O, da stiger dens hjemlige Trang! Paa den venlige Strand Vil den hilse sit Hjem Med en længselsfuldt tonende Sang. Det er Dødssangen vel, Men den kvæder dog glad, Thi der ligger en veemodsfuld Lyst I at hylle sin Sjæl I et glødende Kvad For at døe ved sit Moderlands Bryst! Brynjolf Bjarme Naturens Stemme Der vandred en Digter saa ensom i Skoven Og lytted til Grantoppens Susen foroven. Han satte sig ned mellem Blomsternes Klynge, Da syntes ham, Bækken begyndte at synge. Og dæmpet kvad Trosten bag løvrige Grene, Kort sagt, musikalsk var den hele Scene. Det smeltede Alt saa harmonisk tilsammen, Da steg i hans Indre Begeistrings-Flammen. Knapt kunde han holde Pegasen itømme, Da hvisked en Stemme, det lød som i Drømme! Det lød som en dæmpet hendøende Klage, En bævende Gjenklang fra halvglemte Dage! Det lød som en Røst fra Naturens Indre, (Og virkelig var det ei meer eller mindre!) «Gaa», lød det, «du Menneskebarn som sidder I Skoven og lytter til Fuglens Kvidder! Du vil kun belure din drømmende Moder, (Saa skriver du siden elegiske Oder!) Gaa, siig dine Brødre de taug, naar de vidste Hvad Kval eders Moder derover maa friste!» Der gaaer jo et Sagn om en Moder, hvis Kvæde Lød hvergang hun vugged sin slumrende Spæde. Og siden saa lærte hun Barnet at lalle De venlige Viser, først een, saa dem alle. Den Lille sang end med sin barnlige Stemme Da Moderen slumred i Gravhallens Gjemme. Og hvergang han nynned det velkjendte Kvæde, Da drømte hun saligt om Himmelens Glæde. Dog, alt som han voxte, forglemte han Sangen, Han kvad vel endnu, men forvandsket var Klangen. Og hvergang han nynned det fremmede Kvæde, Da hørtes hans Moder i Graven at græde. Saa sad og Naturen ved Digterens Leie, Og skjænked ham kjærligt hans dyreste Eie. Hun sang for ham indtil han lærte at lalle De venlige Viser, først een, saa dem alle. Naar stundom han nynner det barnlige Kvæde, Da smiler Naturen med moderlig Glæde. Men slaaer han Accorder, som Verden ham lærte, Da sukker hun dybt i unævnelig Smærte! H. I. Gutten i Blaabærmyren Dybt under Aasens Skraaning Ligger en Blaabærmyr; Eghornet har sig en Vaaning Høiest i Liens Fyr. Det seer saa satirisk deroppe Paa Livet ved Fyrrens Fod, Og smiler til Blomstens Knoppe, Der dufte rundt om dens Rod. Det leer med sin skjelmske Mine, (Fornuftigt det er paa en Viis); En Smaagut gaar med sin Tine I Myren blandt Blaabærriis. Der bugne de mørkeblaae Tuer, De vinke ham fjern og nær; Med Fryd han omkring sig skuer Og plukker de modne Bær. Da kommer en pyntelig Skytte, «Ah!» tænker han, «hvilken Idyl!» Saa glemmer han Jagt og Bytte Og standser for Guttens Skyld. Det er vist en Jæger fra Byen, Thi der er Poeternes Hjem, – Han hæver sit Blik mod Skyen Og ta’er saa sin Lommebog frem. Nu er han begeistret i Aanden, Nu skriver han immervæk! Det Arbeid gaar rask fra Haanden; Han maler med bløde Træk: «Blandt Myrens bugnende Tuer En smilende Smaadreng staar, Hans Kinder af Sundhed luer, Ombølget af gyldne Haar.» «Han nikker til Liens Linnéer, Ømt hilse de ham igjen, (I Granenes dunkle Alleer Hver Blomst er hans gode Ven.)» «Glad er han som Skovens Sanger, Der flagrer fra Gren til Gren; Paa Blomster hans Sti er svanger, Han plukker dem Een for Een!» Sit Abespil Eghornet driver Og smiler saa smaat derved; Det seer nok hvad Digteren skriver, – Men Skjelmen veed bedre Besked. Den veed nok at Guttens Tanker Ei fængsles af Blomstens Glød, Den seer nok, at Bær han sanker, – Men tvungen dertil af Nød. Den saa ham i Morgenstunden At søge saa tit herhen; Men aldrig han blaa om Munden Gik bort ifra Myren igjen. Den veed, at hvad her han høster Det bær’ han til Byen ned, Og bringer sin syge Søster En Kringle at kvæge sig ved! Brynjolf Bjarme Til: En Troubadour Troubadour, med hellig Magt I de milde Strenge! Iklæd din Sjæl i Sangens Dragt, Lad den svæve høit og længe; – Syng, min ædle Troubadour, Fuglen lig i Guds Natur, – Dine Toner skal ei svinde Lydløst hen som Vaarens Vinde. Hvisk kun ved Naturens Bryst Hvad din Barm mon gjemme, – Som dit Ekko skal jeg tyst Lytte til din Stemme; Hvad der bæver i din Sjæl Bærer jeg fra Fjeld til Fjeld, Fantaserer, naar du tier, Over dine Melodier! Henr: Ibsen Taaren Foruden Taare Livet blev, Selv midt i al dets Vandighed, Os sikkert altfor tørt; Det Saar, et bittert Minde rev, Bli’er lægt af Taarens Dug berørt, Og i dens klare Diamant Saamangen Sorgbetynget fandt Sit Hjertes tabte Fred. Jeg mindes endnu nok saa grant, Hvor stride mine Taarer randt, Da jeg som liden Dreng Blev fulgt i Skolen første Gang; Forvist det var den samme Sang Jeg kvad, naar jeg som Barn blev lagt Fortidligt i min Seng. Paa Gaden tumler sig en Flok Af Skoledrenge lystigt nok, – Paa Kjælken gaar det glat; Jeg har mig tæt ved Ruden sat, Og seer paa dem med sorgfuld Hu, Da rinder Taaren heed; Thi det er Kvæld ved Juletid Med Maaneskin og Snee saa hvid, Men ak! – min Støvle er itu, Jeg kan ei være med! Saa har jeg siden mangen Gang Af Hjertets Fylde grædt; Jeg stillet har dets dybe Trang Og atter følt mig let; Dog, førend Aanden ret blev vakt Var Smerte kun i Taaren lagt, Jeg fatted ikke, hvilken Magt I Taareperlen laa. Da læste jeg for første Gang En Digters høie Kvad, I Taarens stille, varme Bad Jeg luttrede mit Indres Trang Og lindred den deri, – Da følte jeg den Undermagt, Som i det Skjønne dybt er lagt, Da fatted jeg for første Gang En Taares Poesie! H. I. En Løverdagsaften i Hardanger (Af Brynjolf Bjarme) Det er en Løerdagsaften luun og lind Med dæmpet Bjeldeklang og lange Skygger, Med blaaligt Taageslør om Aasens Tind Hvor Gjøg og Maaltrost komfortabelt bygger, Imedens Skjæren ufortrødent tygger Sin gamle Vise med fornøiet Sind, Og hvor et Eghorn i sin travle Færden Gjør Bukkespring og leer ad hele Verden. Det er det vakkre smilende Hardanger, Som ligger der i al sin Herlighed, Hvor Fjorden i sin Sølverkaabe pranger! Snart vugger den sig ved den dunkle Bred, Snart koketterende den dølges ved De trinde Øer og de grønne Tanger, Retsom et Pigebarn paa Tiaarsdagen, Naar hun begynder at faae Greb paa Sagen. Dernede skimte vi en Bondegaard, Et Fiskegarn er ophængt langs med Væggen, Paa Gavlen sidder Puus, dens Øie naar Begjærligt Skjæreredet hist i Hæggen, Dog, troligt paa sin Post den Gamle staar Skjønt i Befippelse og høist forlegen, Thi just idag har sine Smaa den jaget For første Gang fra Reden hen paa Taget. Paa Tunet er der Liv og Lystighed, Der klinger Felen under Skjemt og Latter; Ved smekkre Midje Dandseren omfatter Den vakre Pige med de lette Fjed, Han slipper hende, svinger hende atter Og skrider derpaa gravitetisk ned, Saa op igjen, – nu gjør han Hallingkastet, Au! det gik galt! – Han har sig vist forhastet! Og hvilken broget Vrimmel er ei her! Det er en Balsalscene i det Mindre; Her seer man Kinder jo i Rosenskjær Og Pigeøine, som forsvarlig tindre, Her gives Haandtryk, som kan Elskov lindre, Hvis ikke altfor fordringsfuld den er, Ja, Kabinetter, hvor der vexles Blikke Og meget Mere – savnes heller ikke! Thi Skoven hvælver sig saa taus og tæt, Paa Mosset er det jo saa blødt at hvile; Did søges, naar man er af Dandsen træt, De Gamle see det, og poliskt de smile; Men deres Spas og Skjemtens skarpe Pile Naae ikke gjennem Løvets grønne Net. Derude offres generelt til Glæden, Herinde specielt til Kjærligheden. Nu tier Felen og i tætte Klynger Man sidder sammen i det friske Græs. Hør! Det er Omgangsskrædderen, som synger! Han er en Mand nær under de Halvtreds, Hans Smiil er venligt og hans Blik tilfreds, – Dog siges, at en lønlig Sorg ham tynger; Men Faa kun veed om det er Døgnets Plage, Hvad heller Minder fra de gamle Dage. I Bygden vandrer han fra Gaard til Gaard Med Persejern i Haand og Sax i Lommen, Og hvor han kommer, er han høist velkommen; Thi strax paa Glid han Lystigheden faar, Dog først maa skjænkes ham en Velkomsttaar, Da staar han som en Skjald fra Hedendommen Og mæler dunkle Frasagn, blandet sammen Med Bygdens Nyt og alskens Spøg og Gammen. For Sognets Karle er han tit til Latter, Af dem han døier mangen bitter Spot; Men dertil smiler han godmodigt blot, Og hvor han slap begynder han da atter, Han synger vakkert og fortæller godt, Dog stundom Meningen man ikke fatter; Thi hans Fortælling er et Hav, hvis Bølger I dunkle Grund en Gaadeverden dølger. Saa sidder han paa Tunet ret fornøiet, De vakre Gjenter flokke sig om ham; Han seer dem blidt og venligt ind i Øiet, Men Skolemesteren, hvis lærde Kram Man alt har glemt, før det var halvt fordøiet, Sig nærmer Spillemanden, lumsk og gram. Han hvisker: «Stop dog Munden paa ham, Thore! At og vi Andre komme kan tilorde!» Da reiser Spillemanden sig i Hast, Imedens Blodet til hans Kinder stiger, Det Smiil er haanligt og det Blik er hvast, Hvormed han skotter til de tause Piger, – Han sender Skrædderen et Øiekast Af skinsyg Harme fuldt, idet han siger: «Vogt jer for Skrædderen og for hans Kvæde, Det har han hørt fra Elvens Bund hernede!» Da tier Sangen og den muntre Leg, – Fra Pigens friske Læbe svinder Smilet, Og Thore Spillemand, som overilet Henkasted Ordet, staar der taus og bleg; Thi rank staar Skrædderen som Skovens Eg, (Endskjønt hans Holdning nys var høist fortvivlet;) Hans Bringe svulmer og hans Øie brænder, Mod Panden knuger han de kolde Hænder. «Det har jeg hørt fra Elvens Bund dernede!» Saa hvisker han med neppe hørlig Røst, Imedens Haaret flagrer vildt og løst, Og Kinden blusser høit i Feberhede. «O ja! Nu mindes jeg det dybe Kvæde, Hvis dumpe Gjenklang længst har fyldt mit Bryst!» – Da lytte Alle veemodsfuldt tilsinde; Hans Ord henvifte svagt som Vaarens Vinde: En Løverdagsaften i Hardanger (Slutning) «I gamle Tider sad jeg Bag dunkle Orekrat, Naar Maanen skinned gjennem Den svale Sommernat. Jeg sad saa tyst og grunded Og hørte Nøkkens Kvad; Men Alt hvad end han spilled Mig spilled han ei glad. Thi hist bag Skoven leved En underdeilig Mø, Saa dybt og blaat var Øiet, Som Fjeldets stille Sø. Til hende stod min Tanke I Sommernattens Stund, Og derfor sad jeg eensom Og saa i Elvens Grund. Og derfor sad jeg sorgfuld Og hørte Nøkkens Sang, Heel stærkt mit Hjerte banked Ved Strengens fulde Klang. Det sagdes mig i Bygden: «Der er en sælsom Magt I Nøkkens dunkle Sange Og i hans Strenge lagt. Og den der Sangen kjender, Han fængsler Pigens Sind;» Thi vilde jeg mig spille I hendes Hjerte ind. Jeg maned ham af Dybet, Han spilled paa mit Bud; Men da jeg havde lært det, Var hun en Andens Brud. I underlige Drømme Mig selv jeg spilled ind, Og Nøkkens dybe Sange Kom aldrig af mit Sind!» Saa talte han; – nu døer Stemmen hen, Og atter staaer han der med blege Kinder, Han hvisker med de vemodsfulde Minder, Som efter lang Tid gjæste ham igjen, Mens Thore Spillemand, hans Ungdomsven, Med Skolemesteren i Hast forsvinder; De Andre sidde tyst og tænke efter De gamle Eventyr om Sangens Kræfter. Ned skinner Maanen gjennem Skovens Grene, Paa Tunet kaster den sit blege Skjær, En dæmpet Susen hvisker fjern og nær Henover Nattens halvt tilslørte Scene; En rask Ledsager vælger sig enhver Af Pigerne, der ei tør gaa alene; Eet Par mod Vester gaaer og Eet mod Øster, Saa godt som mueligt man hinanden trøster. Bort gaaer og Skrædderen, og aldrig sang Han sine underlige Sange siden, Han vandrer Aar for Aar sin vante Gang; Som Alt i Verden ældes han med Tiden, Men mangen Unggut kan fra han var liden Af Visen nynne et Slags Efterklang, Og altid nævnes som en dygtig Sanger Den gamle Omgangsskrædder i Hardanger! Hr. Stabell stander i Thingets Sal for Bøndernes Sag at stride, de Kjæmper fra Bygderne videnom mon stille sig ved hans Side. Der stride de Alle, som de kan bedst, de stride med Pen og med Tunge, de Talere tordne saa drabeligt – for Statsraadets Øren det runger. De Embedsmænd falde paa sine Knæ og Statsraadet paa sin Ende, saa bede de Alle heel ynkeligt «Gud fri os fra den Elende.» Da rykke de Bønder i Marken frem, Hr Stabell i deres Spidse – han holder en Tale vel spækket med Ord og hvisker afsides til Visse. Han smiler med sine sødeste Smiil, (men hemmeligt kan Du vide!) og Visse smile til ham igjen og hviske: «See det kan vi lide!» «Den Bøn skal vorde mangfoldig og stor; thi Hyrden veed Du jo glædes saa inderligt, naar det vildfarende Faar i Ørkenen atter opledes.» Hr. Stabell, han er en forslagen Fyr, han har sig en dobbelt Tunge – den ene hvisker saa sagtelig, den anden heel lifligt mon sjunge. Den sjunger saa lifligt som Fugl paa Green, De Bønder sig fryde saa saare, Gud give, at ei deres Glæde maa forvandles i Hast til Taare. Thi Alting i Verden omskiftes jo; tit vorder til Kjærlighed Hadet. Som kongelig Arbeidshest see vi vel snart Hr. Stabell i Morgenbladet. Da drage de Bønder vel hjem igjen, da maa de med Sorg bekjende, at daarligt det er at stole paa dem, som Kappen for Vinden mon vende. Atter en Vise Og det var nu Hr. Motius, han var en høilærd Mand; saa klog var ingen anden i hele Norges Land. Ei Huggen eller Stikken ham voldte mindste Meen; han havde sig en Pande af haarden Flintesteen. Han havde sig et Pantser af haarden Oxehud; paa det bed ingen Landse, paa det bed intet Spjud. Og det var nu Hr. Lærke, han veed at gjøre Vei; han vog den lede Lindorm, men Motius vog han ei. Thi han er reent usaarlig af Sværd og Pileskud; han har en egen Maade at gaa i Striden ud. Han rokkes ei af Pletten, han seer sig ei omkring; han dreier sig bestandig i en juridisk Ring. Thi han er, hvad man kalder en Overbeviisningsmand, og staar mod alle Vaaben som Gaasen imod Vand. «Da Bønderne Dig kaared, da dreied Du Dig snilt, ja ved din Svendeprøve har Du Dig kløgtigt stilt.» Men der er lange Tider imellem nu og da; har han end skiftet Mening, han er ei falden fra. Thi han er, hvad man kalder en Overbeviisningsmand; heel let fra Fugl en saadan til Fisk omskabes kan. For Danmark Der gjennembæved Tiden Et dystert Alvorsord, Et klangfuldt Nyn af Striden Hentoned over Nor; Hver slummerdysset Evne Fik Spirekraft og Mod, Det gjaldt et Vigridstævne Ved Dannevirkes Fod. Og gamle Dannevirke Holdt Stand i Stridens Stund, Norrøna-Aandens Kirke Staaer nu paa muret Grund Med høitidsfulde Haller Og dristigt Tempelhvælv; Med Norden først den falder, – Thi den er Norden selv. Ja, derfor vil vi værne Med stærk og kjærlig Haand Om Nordens bedste Kjærne, Treenighedens Aand: Den savned længst sin Næring, Den savned Røgt og Ly, Men skjød i Stridens Gjæring Sit Hjerteblod paany. Og har end Gefjon pløiet En Fure dyb og bred, Den er dog sammenføiet Ved Brodereenighed; – Thi hilse vi jer kjærligt Med Brodersindelag, – Hil Dannevang, som ærligt Har stridt for Nordens Sag! Henr. Ibsen Der gaaer en Luftning med dæmpet Klang Igjennem Granen herinde, Det er en dyb, en vemodig Trang, Som hviler Skoven paa Sinde; Sin Længsel vil den hviske om Og sine bedste Minder, Og Røsten, som fra Hjertet kom, Forvist sin Gjenklang finder. Der raaded’ engang en Dronning prud I disse hviskende Skove, Da vandred Fruer i Sølvmorsskrud Ved Fjordens blinkende Vove, Den Sanger kvad om Elskovs Ild Til Harpens gyldne Strænge, Mens høvisk Skjemt og Ridderspil Klang over Blomsterenge. Dog, Tiden vexled, i Slummer laa De gamle hellige Lunde, De saa det freidige Liv at gaa I Stridens Hvirvel tilgrunde; Men evig er Naturens Aand, Den drømmer, slummerdysset, Paa Leiet, hvor en kjærlig Haand Har Mindets Blommer drysset. Nu vaagner atter den gamle Lund Af Seclers drømmende Dvale, En Alf beliver i denne Stund Paany de duftende Dale, Den fylder Skovens unge Blad Og Strandens Blomsterranke, Den aander ud et Høitidskvad Om Nordens bedste Tanke! Henr. Ibsen Til mine Abonnenter! Det er møisomt nok i et kristent Land at finde sin Lykkes Havn, naar man skal gaae om som en hedensk Mand mellem Folket foruden Navn. Man skjældes da ud for en udøbt Hund, og haanes af mangen En, – tit skar det mig dybt i Hjertets Grund, jeg er jo dog ikke af Steen! Nu slaar da Forløsningens Time snart; om en Uge saa er jeg fri, det nye Menneske da i en Fart som Kristen jeg putter mig i. Som Kristen? ak ja, Gud hjælpe saasandt, det er lettere sagt end gjort; thi faar jeg end Navnet, Forbundets Pant, det frugter vel ikke stort. Thi Alle ere vi Adams Børn, maa lyde Naturens Norm, En svæver i Skyen som Kongeørn, En kryber i Støvet som Orm. Jeg kan ei forlade min vante Vei, jeg følger den kjækt som en Mand, skjønt tit den gaar over skovdækt Hei og gjennem et umildt Land. Jeg siger Jer Tak for I fulgte mig hid, en Tak med bevæget Hu, – naar jeg kristnet fremtræder, da er det min Lid, I følge et Stykke endnu! – En ny Vise om den tappre Hr. Ulrik (Mel. Hr. Sinklar drog etc.) Hr. Ulrik drog viden om Norges Land for Brændeviinssagen at stride, – han kjæmpede tappert for «Livets Vand», hvor han kom i Verden vide. Han var sig en Brændeviinskontrollør, han havde ikke sin Lige, hvor han kom hen i Nor eller Sør, Alle for ham monne vige. Han havde en Lugt saa skarp og fiin, at næsten den var utrolig; fornam han blot Duften af Brændeviin saa blev han i Sindet urolig. Han foer da afsted som en Støverhund, og snarlig var han i Sporet; naar Flasken vandred fra Mund til Mund, han sad som en Nisse under Bordet. Han speided i hver en lønlig Vraa, drog alt Mistænksomt for Dagen, og var det aldrig saa Lidt han saa, snart fik han dog Lys i Sagen. Da stod han frem som en Hævnens Mand, trak Synderen frem for Dommen; og atter drog han viden om Land med god Profit udi Lommen. Saa drog han længe i sit lovlige Kald, som Viking paa Brændeviinstogter; men store Herrer staae meest for Fald, thi «Ondskaben» paa dem jo vogter. Der kom en drabelig Mand til vor By, han kaldtes Lærken den Tappre, han trivedes bedst under Skjoldegny, Kontrollørerne vilde han kapre. Han rustede ud sin Snekke god, dens Mage var ei at finde; hans Klinge vilde da drikke Blod, thi hug han om sig iblinde. Hr. Ulrik var ogsaa en tapper Ka’l, han havde og Sværd ved Side; «Lad see, min drabelig’ Dyrendal, om du nu kan hugge og bide.» De sloges i Dage, de sloges i tre alt udi de store Blade. Hr. Ulrik skulde efter Byttet see, da var han ei blandt de Glade. Han havde faaet sine skjære Bank, for Lærken er gram i Striden, «Lad gaa», tænkte Ulrik, «den lille Skavank forvinder jeg vel med Tiden». Snart er vel Krigen tilendebragt; slig Rasen kan længe ei vare; saa gaaer han vel atter paa Brændeviinsjagt – Vorherre hver Synder bevare! Snart er ei Smugbrænden meer i Gang, hver Kjedel gaar med i Vasken, Hr. Ulrik faar da vel snarlig Rang som Ridder af Brændeviinsflasken! Helge Hundingsbane (Af Brynjolf Bjarme) 1. HELGES UNGDOM Hvi have vel de Ravne Paa Borgens Tag sig sat; Hvi sjunge Odins Fugle Saa lysteligt ved Nat? «Forsand, vi maae vel sjunge Fra Kongehallens Tag Her fødtes jo en Kjæmper Af Kongeblod idag. Af Kongeblod oprunden Ham engang lyste skal At lædske Sværdets Tunge I Kongeblod paa Val. Af Kongeblod oprunden Heel snart han laver vel En Ret for sultne Ravne, Der hilse ham i Kvel.» I Braalund har de Norner Hinanden Stævne sat, Sit Gyldenspind de virke Ved tause Midjenat. I Øster og i Vester De Knuder slynges fast, Hvis Spindet skulde briste, Ung Helges Livstraad brast. I Kongehallen slumrer Kong Sigmunds Ætling prud, En Steenbænk er hans Vugge, Hans Svøb en Bjørnehud. Og Konning Sigmund staar der Og seer fornøiet til, Mens Faderglæden driver I Drottens Sind sit Spil. «Den Amme, som ham fostrer, Maa være kjæk og stærk, En Skjoldmø i det Mindste Med Ring og Pantsersærk.» Og til at samle Kræfter Var Gutten ikke seen, Alt anden Dag derefter Han stod paa egne Been. En Vinter var knapt omme, Før liden Helge sprang Saa let som vilden Fole Omkring paa Blomstervang. Engang ved Borgeledet Der sad en liden Pilt, En Kattekilling leged Med Gutten nok saa snildt. «Og hør mig!» spurgte Helge (Jeg troer vist med et Smiil) «Hvad er det for et Udyr, Som driver der sit Spil?» Gjenmæled da den Anden: «Du veed jo sagtens, at Det Udyr er en Datter Af Mosters sorte Kat.» «Godt» tænkte liden Helge Og rapped sig afsted, Han vilde ogsaa hente Sig slig en Puus herned. I Lien saa han nylig Der slig en Tingest gik; Ham tyktes, at den ligned Den Lille paa en Prik. Han veed, at den har hjemme I Uren under Li, Der er et lønligt Smuthul At skjule sig udi. Imidlertid Kong Sigmund I Konninghallen sad Og rundt om ham hans Kjæmper, Det var en malmfuld Rad. Og lifligt perler Mjøden I Sølverhorn ved Bord; Der lyder Skjemt derinde, Der lyder Gammensord. Indtriner da ung Helge: «Kjær Fader min! forsandt I Skogen hist deroppe En Legebroer jeg fandt.» Op springe Drot og Kjæmper: «Hjælp Tyr og Asathor! Det er jo Bamsens Ætling, En Unge fra ifjor!» «Og er det Bamsens Ætling, Som her jeg fanget har, Forspildt er da min Møie, Thi saa min Agt ei var. Ei faldt det mig i Sinde, At Bamsen var dens Moer, Skjønt til en Kat at være, Hun tyktes mig vel stor. Den knurred og den brummed, Ja vilde brugt sin Klo, Et Næveslag bag Øret Dog bragte den til Ro.» «Og hør mig,» mæler Sigmund, Halv stolt og halvt i Harm, «Har du fra Hiet hentet En Bamse paa din Arm, Vel kunde det dig lyste At løfte Drotten ned Fra Konningstol og sætte Dig selv i Drottens Sted. Thi skal du bringes, Helge! I bedre Varetægt Til Hagal, til min Frænde, En Helt af Kjæmpeslægt. Og tag som Skjænk mit Værge, Mit gode gamle Sværd, Tit lyned det paa Valen, – Vel est du Gaven værd.» Afsted da vandrer Helge Med Hjelm om Pandens Hvælv; Paa Skuldren bær han Sværdet, Lidt længer end han selv. Dog varer det ei længe, Før han blier drøi og lang; Han alskens Idræt prøver Med Hagal mangengang. Og rokked Hagal Egen, Som hundredaarig stod, – En Bregne lig oprykked Ung Helge den med Rod. Og drak end Hagal tappert, Til Helge mangled Ord, Saa drak dog Helge endnu, Mens Hagal laa bag Bord. Da lyder der et Hærbud: Kong Hunding er ifærd Med Braalunds gjæve Konning At prøve Spær og Sværd. Ung Helge monne sadle Paa Stand sin Ganger graa For end ved Nattetide Kong Hundings Gaard at naae. «Du speide snildt derinde!» Saa lød Kong Sigmunds Ord, De drukne Kjæmper sidde Paa Rad ved Egebord. Dog Ingen har et Øie For den ukjendte Svend, Ved Driikkeborde skjelnes Ei Fiende fra Ven. Og knapt er Solen runden, Saa jager han afsted, Dog overmodigt standser Han først ved Borgeled. «Og vide skal du, Hunding! Ung Helge var din Gjæst Med Takord vil jeg vente Til Stævnet vort hernæst.» Da maa den rappe Ganger Vel bruge Foden snelt; Thi Hundings Mænd forfølge Paa Stand den unge Helt. Som Ulveflokken jager Med Hyl den lette Reen, Saa Helteskaren farer Henover Stok og Steen. «Afsted, afsted!» det lyder, «Snart har vi ham forvist!» Men Helge er den Første I Rækken dog tilsidst. Ind triner han for Hagal Og mælder om sin Færd, «Min Søn,» saa mæler Gubben, «Dit Liv var mere værd! Dog endnu kan du reddes, Spild Tiden ei med Snak, Og klæd dig, før de komme, I Skrud og Kvindestak! Og skal ung Helge puttes I Trællekvindes Stak, Med Sværdet skal han engang For Legen sige Tak!» Ind triner da en Kjæmper, Snart Fleer og Flere kom; I Svalen staar en Kvinde Og dreier Kværnen om. Men Gaardens Folk har ikke Idag ung Helge seet; – Hans Ganger har nok været Tilfods for rap og let. De lyse Funker gnistred Af Kværnestenens Rand: «Den Mø har Kraft i Armen, Hun skulde været Mand!» «Og hør, hvor er du baaren, Du stoute Lillievand!» «Før Hagal tog mig fangen, Jeg Skjoldmø var forsand!» En gammel Graaskjæg smidsker: «Glad red jeg under Ø, Selv om det Livet kosted, At fæste slig en Mø!» Hjemdrage da de Kjæmper Til Hundings Gaard i Hast. – Sit Sværd ung Helge prøver, «Godt, Eggen bider hvast!» Helge Hundingsbane (Af Brynjolf Bjarme) 2. HELGE OG SIGRUN I Brunavaag stod Stævnet, Hvor Konning Hunding faldt, – Og Helge, som ham fældte, Blev Hundingsbane kaldt. De Bølger blinke rødlig’ Henover salten Sjø; Men fredsom ligger Snekken I Ly hist under Ø. Thi endt er Skjoldebraget, Taus er den vaade Val, Ved Stavnen sidder Helge I Sommernatten sval. For Maanen Skygger glide, Ung Helge seer paa dem: «Det er de faldne Kjæmper Som gaae til Odin hjem. Det er de faldne Kjæmper, Som sank med kløvet Bryst; Paa Idavold imorgen De stævne frem til Dyst! De ride gjennem Natten – Enhver som han kan bedst, Hver lyster det at bænkes I Valhal snart som Gjæst.» Da drønner det i Luften Ret som en Hvirvelvind; «Det er nok ingen Dødning Der gaaer med slige Trin!» Og ned mod Stranden skrider En Skjoldmø høi og prud, Med Sværd og Skjold i Armen Og svøbt i staalsat Skrud. Ei var hun nogen Freia Saa lys og alfelet; Ung Helge tyktes skue En Baldur kvindeklædt. «Og hvo er du som stander I Skyggen under Strand?» – «Og hvis du derom spørger, Jeg svarer dig paa Stand. Thi vide skal du, Helge! Du Kjæmper god og bold! – En Kongedatter stander For dig med Sværd og Skjold! Kong Høgne er min Fader, Og jeg har Brødre fem, Bersærker er de alle, – Du vogte dig for dem! De ruste sig tilhobe Og stævne mod dig hid; Thi vogte du dig, Helge Imens det end er Tid! Men jeg har seet dig stride I Dragens røde Stavn; Din Priis høit over Skyen Kvad Falk og sorten Ravn. Og jeg har seet dig stævne Frem mod Bersærkens Spær, Da vandt du Sigruns Hjerte, Da blev du hende kjær!» «Og er det som du siger, Du fagre Liljevand! Da stige du i Snekken Og følge mig paa Stand! Tro skal dig Helge være, Og høit du sidde skal, Forinden Høsten kommer, Som Dronning i min Hal!» De Kjæmper monne heise Det hvide Seil fra Mast, Mod Svarinshaug de stævne Med stridbegjærlig Hast. Og førend Hanen galer, – Thi Dragen er ei seen, De vugges under Stranden Ei langt fra Frekasteen. «Bliv her i Snekken, Sigrun! Her vente du paa mig! Mod Kvelden hjem jeg rider Til Odin eller dig!» «Og rider du til Odin, Da er mig Nornen gram! Bort drager nu ung Helge Og Kjæmperne med ham.» Med sine Møer Sigrun Staar taus paa Dragens Dæk, Til Odin ned er stegen I dyben Søkvabæk. «Og hvad er det som drønner I Skoven under Strand, Og hvad er det som skinner Lig Maanens blanke Rand?» «Og det som hist mon drønne Er Helteskaren bold, – Det Blinkende derinde Er Helges Kobberskjold!» Ud triner da ung Helge For Sigrun frem at staae: «Thor hjælpe dig, skjøn Sigrun! Hvad Bud du høre maa! Thi dine Frænder sove Som Liig med blaalig Mund, – Henover Bifrost ride De vist i denne Stund!» «Og segned mine Frænder, Jeg tænker ei paa dem, Jeg har dog end i Live Vel mine Brødre fem!» «Det havde du imorges! Nu eier du kun Een, – De Andre ligge blege Paa Val ved Frekasteen!» «Og faldt end mine Brødre, Min Fader lever dog!» – «Nei vide maa du, Sigrun! Mit gode Sværd ham vog!» «Lad falde Fa’er og Frænde, Lad segne Broer og Ven, – Ei rinde Sigruns Taarer Naar Helge lever end!» – Hjem drager da ung Helge Alt med sin fagre Brud, I Braalund snart hun sidder Som Dronning høi og prud. Helge Hundingsbane (Af Brynjolf Bjarme) 3. HELGES DØD Og det var Sigruns Broder Dag Høgnesøn, som drog Fra Heltestævnet meenløs; Da Andre Helge vog. Stur sidder han i Hallen Som Helges svorne Mand! Men Helge raader over Kong Høgnes ganske Land. Stur sidder han i Hallen, Da hvisker Sigrun huld: «Hvi est du, Broder kjære! Saa taus og tankefuld?» «Taus maa vel Læben være Og tankefuld min Hu, Min Fa’er og mine Brødre Jeg har ei glemt som du! Før var jeg øverst bænket Med Kongesværd om Lænd, Nu maa jeg sidde nederst I Hirden blandt hans Mænd!» Tungt skride da de Kjæmper Henover Hallens Gulv, Til Skogs vil Helge ride At jage Bjørn og Ulv. Og det var Drotten Helge, Han tog tilorde saa: «Dag Høgnesøn! du sadle Paa Stand din Ganger graa. Du følge ved min Side, De Andre ride bag; Mig lyster dig at prøve Som Idrætsmand idag!» «Da sværger jeg dig, Helge! Før Kvælden er forbi, Mit gode Sværd skal fælde Den værste Ulv i Li.» Saa drage da de Kjæmper Til Fjøturlund afsted, Det drønned under Hoven Der Helteskaren red. Men foran rider Helge, Kun Dag er Drotten nær, Og væbnet er de Begge Med Slagsværd og med Spær. «Og hør, hvor Ulven tuder; Hvi drager du ei Sværd?» – «Nei, Helge lad den tude, Den er ei Hugget værd.» Gjenmæled da Kong Helge: «Hvo smeded dig det Sværd, Som er for godt at svinge I ærlig Heltefærd?» «Til Odin har jeg blotet, Han smedet har mit Sværd; Kong Helge! du er Ulven, Som vel er Hugget værd!» Lydt drønner det i Skogen, Det gjælder Liv og Død, Alt over Helges Bringe Hans Hjerteblod udflød. Han hugged gram og bister Som Ørnen vingeskudt, – Men hvast er Odins Værge, Han segne maa tilslut. Og eensom Dag mon ride Til Braalund hjem igjen, I Hallen han indtriner For Dronning Sigrun hen. «Hvi kommer du saa eensom, Kjær’ Broder min! fra Skog?» – «Jeg bringer Bud fra Helge, Mit hvasse Sværd ham vog!» «Og er det som du siger, Da staae mig Aser bi! Hvis Helge du har fældet, Er al min Fryd forbi.» «Som Mandebod jeg byder For ham Guldringe ni, Og mine dyre Smykker Med Ædelsteen’ udi.» «Behold kun dine Ringe, Behold dem hver og een, Langt mere værd var Helge End Guld og Ædelsteen.» «Som Mandebod jeg byder For ham mit halve Land!» – «Nei, Dag! i hele Riget Er ei en Helt som ham! Og Sværdet, som du stødte I Helges kjække Bryst, Det skal du aldrig svinge I ærlig Vaabendyst. Som vildsom Fugl du flakke Skal om fra Strand til Strand; For Niddingshaand du sendes Til Hel, meensvorne Mand!» – Men høilagt blev Kong Helge Med Rustning og med Skjold, En mægtig Bauta kneiste Paa Kjæmpehaugens Vold. Og sorgfuld vandrer Sigrun I Sommernatten did, Saa taarefuldt er Øiet Og Kinden er saa hvid. Hun sætter sig paa Haugen, – Saa klagelig hun græd; De tunge Taarer trille Paa Blomsterbladet ned. Da rasler det dernede, Og frem en Skygge steg Med Skjold og Hjelm om Panden, Men taus og dødningbleg. «Og er det dig, Kong Helge! Som triner for mig frem, Hvo har dig da vel kaldet Fra faldne Heltes Hjem.» «Du, Sigrun! har mig kaldet Ifra de Faldnes Hjem, Og dine Taarer er det Som manet har mig frem. Thi naar paa Haugen falder Din Taare tung og varm, Da bløder atter Saaret Udi min kolde Barm.» «Ret aldrig skal min Taare Paa Hougen trille varm, Kom, sæt dig ved min Side, Og hviil udi min Arm!» Saa sidde de i Natten Tilsammen der de To; Fra Helges Fald var Sigrun Vist aldrig før saa fro. Saa mæler da den Døde Ved første Hanegal: «Jeg flux afsted maa ride Til Odins høie Sal.» Og næste Nat gaar Sigrun Til Haugen atter hen, Men taus er Sommernatten, Han kommer ei igjen. Da lukkes hendes Øie, Da standser hendes Blod; – Før Dagens Sol var runden, I Odins Borg hun stod. Paa Idavold blandt Kjæmper Kong Helge strider vel; Som Skjoldmø fylder Sigrun Hans gyldne Horn om Kvæld. – Prolog Der var en Tid vi kalde Oldtids Dage, Og som vi maaskee kan benævne raa, Ifald vi kaste vil vort Blik tilbage Og stirre speidende mod Fjernets Blaa; Men malmfuld var den, kjæk og klippestærk Og savned hellerikke sin Forgyldning, – Thi Skjaldskab agtedes som Hædersværk, Og Skjalden fandt hos Drot og Folk sin Hyldning. Thi her det gik, som det gaaer overalt: Hvor Livets Fylde svulmer frisk og frodig, Hvor Folkesjælen stormer vild og modig Maa Kraften mildnes eller sygne kvalt. Thi vel skrev Kjæmperen et Heltedigt Med stærke Billeder paa Fiendens Pande, Et Kvad paa Stordaad og paa Kraft saa rigt, Naar fjernt han færdedes paa Sydens Strande, Han sang i Hafursfjord, paa Stiklestad, Ved Svolders Kyster og bag Dublins Volde, – Det var et Digt med skjønne Vers paa Rad! Det var en Stevkamp mellem Sværd og Skjolde! Men see, han skrev med altfor kraftig Pen, Og Melodien som han dertil satte, Den kunde Folket ei tilfulde fatte, Og derfor tyede det til Skjalden hen; – Han griber Harpen, – o hvor tyst det vorder Imens han slaaer de kraftigste Akkorder, Som Helten lokked frem med Sværd og Skjold; Men Skjalden flytted dem fra Dur til Moll Saa at de klang med mildere Betoning Og Folkets Trang fandt deri sin Forsoning. Men derfor bænkedes den bolde Skjald Ved Drottens Side høit i Gildesalen, Da lød hans Harpeklang som Fossens Fald I Sommernattens Taushed gjennem Dalen, Og var end Livet dengang som en Ur, Hvor Thor har slynget sine Tordenkiler Og kastet Steen ved Steen langs Fjeldets Muur, Saa var dog Skjaldens Sang den Blomst der smiler Og dækker Mos og Muld i Klippens Rift, Imens den kjærligt krandser Stenens Flade Og gjemmer i de vaarligfriske Blade En høi Betydning malt i Billedskrivt. Men Heltetiden sank i Dvale hen, Og Skjaldens Røst forstummed i det Samme; Han sank, som Ranken segner med den Stamme, Hvortil den klynget har den spæde Green. Der kom en Fimbulsvinter over Nor, Den ædle Skjald sad taus til Døden viet Som en Forhexet, der har glemt det Ord, Hvorved han løses kan fra Trylleriet. Og Folkets Aand var kuet ret som hans, Det gjøs med Skræk tilbage for en Vinding Af Fortids Heltekraft og Frihedssands, Det havde ei som før en Egekrands At slynge taksomt om sin Digters Tinding, Da blev det tyst, som paa den øde Strand, Hvor Vragets Splinter gynge om paa Voven, Der triller lydløs paa den hvide Sand. Ei kviddred nogen Fuglerøst i Skoven; Thi Folkets Aand sov Vintersøvn derinde, Da laa det Hele som et blegnet Minde. Dog, andre Tider kom med andre Skikke, Og Folket brød den ydre Lænkes Tvang, Men endnu havde det ei aabne Blikke For Længselsharpen, der i Sjælen klang; Det mægted Tonen halvt kun at forstaae, Men denne Sløvheds Ro kan ei bevares, Hvad Sjælen spørger om maa lydt besvares, Thi ellers maa den sygne og forgaae; Den kræver Løsning paa de Billedgaader, Der staae med Runer malte for dens Blik, – Men hvo er den, der hine Runer raader? Det er den Undermagt, som Kunsten fik! Thi Kunsten er en Harpes Sangbund lig, Der lægger Kraft i Folkesjælens Strænge For at dens Tone, svulmende og rig, Kan klinge kraftigt og vibrere længe. Og derfor vaagned ogsaa Kunstens Aand, Da Strængen først i Folkets Indre bæved, Den brød de hæmmende, de trange Baand, Mens kjækt til Liv og Frihed den sig hæved. Den stilled frem for Folkets glade Blik De fagre Billeder fra Dal og Fjelde, Vi hørte, som en hjemlig, kjær Musik, De glemte Barndomseventyr fortælle – Den fjerne Fortids rige Billedpragt Steg atter frem i frisk og livfuld Farve. I Folkets klarnede Bevidsthed vakt, Lig Sommerfuglen fra den brudte Larve, – Og Melodierne fra Skov og Enge, Den dybe Huldreslot fra Graneli Gled Folkets Øre hviskende forbi Som Gjenlyd fra vort Indres stemte Strænge. Men endnu er ei Kunstens Tempel bygt I al sin fulde Herlighed og Vælde: Een Kunst staaer hjemløs mellem vore Fjelde, Hvor dog dens Brødre fandt et Hjem saa trygt, Den Kunst, som overalt en Hjemstavn fik Og slog sin dybe Hjerterod i Folket; Thi Livet sandest blev ved den fortolket Og stillet skarp og klarest for vort Blik. Nu træder den ved os beskedent frem Og beder Folket skjænke den et Hjem, Et kjærligt Fristed ved dets Moderhjerte, At den kan tolke al dets Fryd og Smerte. Da vil den sætte sig med Harpen ned, Lig Jødepigen hist ved Babels Floder, Og synge hjemligt for sin gamle Moder Om Fortids svundne Glands og Herlighed. Dog ei om Fortid synger den alene, Bevæger ei sig blot i Mindets Hjem, Den vil og skildre os den rige Scene, Som Folkets Liv og Færden stiller frem: Thi Kunsten er en Harpes Sangbund lig, Der lægger Kraft i Folkesjælens Strenge, For at dens Tone, svulmende og rig, Kan klinge kraftigt og vibrere længe! Chor Lægger du dit Øre til Folkets Bryst, forvist du vil høre Toner dybe, fulde, som naar Havets Bølger rulle. Lytter du i Nattens Stund, lyder Suk fra Elvens Bund. Vandrer du i Skov og Lunde, hvisker det fra tusind Munde. Triner du i Mindets Hal, o, forvist du høre skal længselsfulde Vemodstoner, som en Gjenklang først forsoner. Fryd og Ve fra Folkets Bryst, Alnaturens milde Røst, Mindets dybe Alvorsstemme maa du lytte til og gjemme. Du maa klæde dem i Digt og i Toner fuldt og rigt; – først i Kunstens Moderarme finde de sin Livsens Varme; thi i Kunsten er der lagt denne stærke Undermagt, som forsone kan og lindre, hvad der gjærer i vort Indre. Men paa Nordens Klippegrund trives hjemlig Plante kun. Dog vi vogte maa og værne troligt om den spæde Kjærne. O, da vil den foldes ud til et Træ med grønne Skud; under Løvets svale Skygge ville Kunstens Alfer bygge! Et Puds Jeg gik mig i Graneskoven En smilende Aftenstund; Vinden legte forvoven Med Rosens blussende Mund. Derinde i Skumringen drev jeg Omkring for Alverden gjemt, – I kan vel begribe, da blev jeg Omsider elegisk stemt. Jeg satte mig ned paa Tue Imellem de Blommer smaa, – Linnéen var sagtens Frue Og Terner de Klokker blaa. «Og hør mig, du søde Lille, Hvi er du saa sorrigfuld? Hvi la’er du din Taare trille Fra Øiet i Gruus og Muld?» Gjensvared mig da den Lille, (Mig syntes, med Smil om Mund) «Du veed jo, at Taarerne stille Smerten i Sjælens Grund!» Da blev jeg saa hed om Hjerte; Jeg satte mig lige ned, Og skrev om den dybe Smerte, Linnéen maa trækkes med. Dog pludselig vaktes jeg atter, Jeg lytted og hørte tilsidst Fra Bækken en hjertelig Latter, Mens Fuglene sladdred paa Kvist: «Nei det var da rigtige Løier! Han tænkte du bitterlig græd, Imedens du fro dig fornøier Og vugger dig op og ned. Han mente din Perledraabe Var Tegnet paa Hjertekval; Ak, saa han da ei, den Taabe, At det var en fyldt Pokal? Snart kommer vel Aften, din Beiler, Og tømmer Pokalen ud, Og derpaa, det vist ikke feiler, Han kysser sin fagre Brud!» Henr. Ibsen Mel. Aa kjøre Vatten aa kjøre Ved I Venners Klynge, i muntert Lag, Der trives Lystighed og Glæde; Men allermest paa en Bryllupsdag Er vi til Skjemt og Løier rede; Med Lyst vi alle lyde Glædens Bud, Vi tømme flittigt vore Glasse ud, Først og fremst dog skal Denne Pokal Til Brud og Brudgoms Ære tømmes! Vort bedste Ønske følge Parrets Held Hvor end de færdes i Livet, Gid Deres Dage, som i denne Kveld, Maa glide hen af Fryd belivet, Og blander stundom sig lidt Mørkt deri, Nu Herregud! saa er det snart forbi; Gid at engang Lyde vor Sang, – Ved Parrets Sølvbryllupsgilde! De Gamle kalde ved denne Fest Sin egen Bryllupsdag i Minde, Vi Unge ønske som vi kan bedst At ogsaa vor maa oprinde; Thi Skaal for hver en ung, fremtidig Brud, Som kaares her iblandt vor Klynge ud; Men ved bredfuldt Maal Tømmes denne Skaal Dog først til Brudeparrets Ære! Prolog fremsagt paa Theatret ved Forestillingen d. 17de Novbr. 1851 til Indtægt for det Norske Studentersamfunds Byggefond Vi bygge Alle – paa forskjellig Viis, En bygger Templer til sin Skabers Priis, En Anden virker til sin egen Nytte Og bygger sig et comfortabelt Hjem, – Ifald han kan; men er ham Skjæbnen slem, Saa han maa nøies med en straatækt Hytte, Da sidder flittigt han, naar Dagen hælder, Og bygger nydelige Luftkasteller. Ak, her, fra Scenen, bygge ogsaa vi Saa godt, som vi formaa, med unge Kræfter, Med ærlig Villie og med Stræben fri, Imod det fjerne Maal vi hige efter. Vel bygge vi ei noget Værk, der staaer Som synbart Billed’ for det ydre Øie, Dog haabe vi, at den, der skuer nøie, Vil see, at Værket stille fremad gaaer. Og denne Stræben, denne Byggelyst Maa vække Sympatien i vort Bryst For Hver, der river det Forslidte ned, For Hver, der bygger i det Gamles Sted; Men varmest maa vi føle dog for dem, Der tjene Aandens Sag med Ungdomskraften, Og derfor er det at vi træde frem Paa Brædderne, og hilse Dem iaften. Til Bergenske Blade i Anledning af Magister Stubs Theaterartikler I Vaudevillen er Trop Recensent Og Dyret en Biting i Stykket; Ak, Du har det Hele paa Hovedet vendt, Du Planen har reent forrykket. Dit Indfald er dog «genialt» og kjækt, – Skjønt maaskee i Strid med «Logikken» –: Din Recensent er et stakkels Insekt, Mens Dyret leverer Kritikken! Prolog paa det Norske Theaters Stiftelsesdag den 2. Januar 1852 (Fremsagt af Mad. Bruun) To Aar er’ svundne siden første Gang Da Hjemmets Toner her fra Scenen hørtes. Da gik en uvis Tvivlen gjennem Folket Ved Tanken om den unge norske Kunst, Som skulde prøve sine spæde Vinger, Og kun hos Faa var Haabet uden Frygt. Og hvor naturligt at det saadan var! Vi vandre Alle jo i Vanens Lænker, Og ængstes altid for at bryde dem; Det Gamle kjende vi, dets Feil, dets Fortrin Sig præge jo saa dybt i vort Begreb, At Tingen knapt kan tænkes uden dem. Naar saa en nyfødt Tanke dukker op Og styrer fremad paa en ukjendt Bane Og byder Folket følge sig paa den, Da ængstes vi, og Mangen lyder ei Ideens Kald, men ryster taus med Ho’det Og holder ved det Gamle, som han kjender. Men Tvivlens Tid hos Folket er forbi, Ideens Ret erkjendes af os Alle, Dog høilig feiler Den, der tror at nu Har Folket gjort, hvad det formaar at gjøre, At nu maa Kunsten gaa ved egen Hjælp; Thi denne Tid vil ei, og kan ei komme; Med Kunsten maa og Folket fremad gaa, Thi ellers staar den som en fremmed Plante Hvis Kræfter Ingen kjender og forstaar. Og er vor Kunst ei endnu ung og ny? Et Barn i Svøbet maa den endnu kaldes. – Ti Aar behøved Alexander jo Til at erobre Verden, og han var En Helt i Virk’ligheden; vi kun ere Paa Scenen stundom Helte og Heltinder, Og det desværre, vil kun lidt forslaa! Thi vi har og en Verden at erobre, En Verden, der er altfor stor og fjern Til at den tages kan foruden Møie. Og hvad var vel vor unge Kunst fra først? En Bondegut, der vandred ud fra Hjemmet, Den stille Fjeldbygd, hvor hans Fædre leved’, – Og sattes midt i Livets Hvirvel ind; De Billeder, som her forbi ham gik, Dem skulde han for Folkets Øie stille, Saaledes som han selv opfatted dem; Og hvo vil undres om han stundom feiled Og ikke altid fatted hvad han saa, Han var jo ung og uerfaren end, Og bragte med sig kun en ærlig Vilje; Men den vil han bevare i det Længste, Med den han virke vil saa godt han mægter, I freidig Tro paa Folkets Kjærlighed. Chor Der raader en Aand udi Fjeldets Skjød Med friske og freidige Kræfter, Dens kjærlige Røst ved vor Vugge lød Og Folket mon lytte derefter; Thi Klangen er blød og hjemlig og mild Som Skovbækkens rislende Strengespil, Den vækker til Liv, den la’er klinge En Gjenlyd i Folkets Bringe. Og det er den nordiske Aand, hvis Magt Ei Tiden har dysset i Dvale, Den nordiske Aand, der stander i Pagt Med Alfer i Skov og i Dale, Den følger os tro paa Fjeld og paa Hav, Den hvisker ved Heltens mosdækte Grav, Den tyder og tolker for Verden Vor stille prunkløse Færden. Den taler til os gjennem Sagn og Sang Og gjennem de hjemlige Toner, Den stiller saa blidt vor higende Trang, Vor Længsel den kjærligt forsoner; I Mindet den eier en mægtig Rod, Den styrker vor Kraft, den adler vort Blod; I Hjemmet, som vidt i det Fjerne, Den er vor ledende Stjerne. [ved oppførelsen av Sancthansnatten Hvor vi gaa paa Livets Vei Følger os et Ord, som binder Mangen blaa Forglemmigei I vor Krands af gamle Minder – For vor Længsel, for vort Savn Staar det som en stille Trøster, Hviskende med kjendte Røster; – Dette Ord er Hjemmets Navn. Saa Du ei, hvor Svalen drog Seent om Høst mod Sydens Sommer? Men til næste Foraar dog Atter den til Norden kommer. Reden, hvor dens Moder sang, Kan den aldrig mer forglemme; Didhen af en lønlig Trang Drives den: der har den hjemme. Færdes Du paa fremmed Strand, – Fly’r din Længsel over Havet Mod det kjære gamle Land, Fjernt bag Bølgerne begravet. Didhen, hvor din Vugge stod, Vandrer Du i vaagne Drømme, Bytter gjerne Druens Blod For en Drik af Fjeldets Strømme. Sidder Du en Vinterkveld Ensom paa dit stille Kammer, Øsende af Mindets Væld, Stirrende i Ovnens Flammer; – Stævner ikke Tankens Flugt Mod den gamle Ammestue, Hvor Du engang fromt og smukt Sad som Barn ved Arnens Lue? Og din Barndoms Eventyr Og de gamle Melodier, Som i Livets Larm og Styr Under Glemselskaaben tier, – See, de stige atter frem, Minde Dig om svundne Dage, Medens dine Tanker drage Til det stille Moderhjem. Hjemmets Magt, som i vor Barm Trofast følger os til Graven, Raader ogsaa stærk og varm Som en Sol i Kunstnerhaven. Skal en Blomme trives der, Hjemlig Jordbund maa den favne; Ellers vil sit Farveskjær – Blommens bedste Pryd – den savne. Og hvor er ei Hjemmet rigt? Som en Hæk med Roser røde, Som et fromt og deiligt Digt Bølger Livet os imøde. Er ei Folkets stille Færd Høit i Li og dybt i Dale Billeder, som vel er værd, At en Kunstnerhaand dem male? Sydens Slette pranger vel Med Oranger og Plataner, Men paa Nordens stolte Fjeld Voxe dog de ranke Graner – Er ei deres Hvælving lun, Har den ikke Duft og Skygge? Hvi skal Kunsten sit Paulun Blot i Sydens Lund da bygge? Sæterjentens klare Lur Klinger i de grønne Lier; Huldren slaar i Fjeldets Ur Klagelige Melodier. Vaarliglet er Jentens Bryst, Huldrens Barm har Længsler stærke – Denne Kval og denne Lyst Er just Folkesindets Mærke. Og blir Barmen os for trang, Kan den ei sin Fylde gjemme, – Maa vi lette den i Sang; Fryd og Vemodssuk faa Stemme. Da vi søge Kunstens Hjem; Thi det er jo der, at Folket Kræve kan sit Liv fortolket Og forklaret stillet frem. Men det er ei hver en Fugl, Som fik Lærkens Skjaldetunge, Og den prøver fra sit Skjul Dog saa godt den kan at sjunge. Tag med Skaansel da imod, Hvad iaften her Dem bydes; Husk, at ikkun Fod for Fod Kan en Kunstnerbane brydes! Toget til Ulrikken den 15de Mai 1853 1. REISEBILLEDER (Mel: Sinclairsvisen) Og det var en Morgen i «Sommerskrud», Mens Fuglene kviddred paa Grene, – Da stævned en Skare fra Byen ud Afsted over Stok og Stene. Men Ulrikken laa som et Jetteskjold Forstenet af Dagens Straaler; Os varsled en Havfru, den lede Trold, Om revnede Strømper og Saaler. Vi vandred i Timer, vi vandred i tre, Alt udi saa lysteligt Følge, – Og saa fik vi Folgefonden at see, – Jeg vil det ikke fordølge! I Høiden – afsted over Ur og Bæk Tilhobe vi saa monne vandre; Her har vist Jetter til Dvergenes Skræk Leveret et Slag med hverandre! Vort Blik og vor Tanke, som Falk paa Rov, Fløi ud over Verden saa vide, – Den daled i Farten paa Sø og Skov, Den seiled om Sneefjeldets Side. Som Svaner, der længes mod Sydens Kyst, Mens høit over Skyen de svømme, Saa spiled vor Længsel sin Vinge med Lyst, Saa fløi vore vaarlige Drømme. Og da vi omsider igjen kom hjem, Vi kunde med Stolthed fortælle At dygtige Fodfolk findes blandt dem, Som gjæste Ulrikkens Fjelde. 2. PROSPECT AF BERGEN O, gamle Bjørgvin! her fra dette Sted Du tager bedst dig ud, – fra Klipperyggen, – Thi tydeligt kan skimtes Tydskebryggen, Ja, Gud forlade mig! Trianglen med, – Og udenfor, din vidt bekjendte «Leed», Den rige Grube, hvor du søger Lykken, – Og Lunggaardsvandet mellem grønne Høie, Saa klart og dybt som dine Døttres Øie! Nu Stykkets Baggrund! See det mørke Aag Af Skjær paa Havets Skuldre! Fjordens Glathed! Men endnu bedre er dets Forgrund dog; Her styrter Fjeldet sig i dristig Brathed, Og som Staffage staaer vort muntre Tog, Hvis Damer hvile sig i yndig Mathed Imedens Sydens gyldne Frugter gløde (F vore Randsler) lifligt os imøde! Henr: Ibsen Til min Aurikel Venlige Blomst med de duftende Blade, Kort, som en Drøm, var din straalende Flor, – Ak, – thi ei længer kan Dugperler bade Bægret, der bøier sig visnet mod Jord. Det er mig sagt at i Blomsternes Skjød Leger der Alfer med Sommerfuglvinger, – Knække vi Stænglen, – det bæver og klinger Mat som et Suk – det er Alfernes Død! Men i min deilige Blomme dog end Lever en Alf, som en Fugl i sin Rede; Det er Erindringens Alf, og med den Veemodsfuldt sværmende skal jeg mig glæde; – Her i mit stille, mit eensomme Hjem Gjæste mig vexlende Syner og Drømme, Stemmer, der hviske som Vaarvindens Strømme, Maner da tit jeg af Stilheden frem. – – Snart er jeg glemt; og naar Vinterens Nat Ruger som Gravhøien over min Lykke, Da skal jeg tro blandt Erindringens Skat Gjemme min Blomst som dens dyreste Smykke! Bergen 22 & sol;5. 53 Henr: Ibsen Til R: H! O, jeg veed et deiligt Land, Fjernt som Nattens Stjerne, – Mod dets blomsterrige Strand Stævner jeg saa gjerne; Der er Sang i Li og Luft, Der er grønne Lunde, Der i Natfiolens Duft Er det sødt at blunde. Der er Alting skjønt og rigt Som et Barndomsminde, – Der jeg hvisker mangt et Digt Til min Sjæls Gudinde. Der er Trøst for hver en Kval, Lindring for hver Kummer: Aftenvinden mild og sval Vugger den i Slummer. Synker Sol bag Søens Speil, Længes jeg didover – Spiler Tankesnekkens Seil Fjernt paa Luftens Vover, Seiler, som en Ørn i Sky, Mod de fjerne Strande, Lever mang en Stund paany Om i Drømmens Lande. Did jeg stævned mangen Nat, Salig og forvildet, Sværmed med min bedste Skat, Med en Piges Billed, – – – O, hvor dristig og hvor varm Fløi min Hu mod Himlen – Til jeg atter vaagned arm Og forladt i Vrimlen. Nu et Ord fra Deres Mund Skal min Fremtid dømme; – Eier Lykkens Skat jeg kun I de vaagne Drømme? Skal jeg haabløs og forladt Sværme med et Minde – Eller skal min bedste Skat Jeg i Livet finde? d: 6 & sol;6. 53 Henr: Ibsen Med en Rose Min lille Rose! tilgiv, tilgiv! Jeg bryder din Stengel, jeg ender dit Liv Mellem Søskende smaa i Vrimlen! Men sørg ei, – thi vid at jeg sender dig hen For at vaagne, som Mennesket vaagner igjen, – – I Himlen! Rejsesang Schweitzer-Folkemelodi Vi vandre med frejdigt Mod, vort Sind er let og rap vor Fod, i Højden, opad paa Fjeldet, i Dybet, til Fossevældet. Lad Vejen gaa hvorhen den vil, & colon; & sol; & colon; vi vandre frem med Sang og Spil. & colon; & sol; & colon; Her er vi i Guds Natur! Som Bækken vild i Fjeldets Ur, saa stevne vi frem paa Færden; ti aaben os ligger Verden. Og derfor vi som Fuglen glad & colon; & sol; & colon; vil juble højt i Sky vort Kvad. & colon; & sol; & colon; Vi er jo en lystig Flok, af Mod og Sange har vi nok. Lad storme kun ud paa Fjorden, lad true med Lyn og Torden. Vi fugte Struben paa vor Gang & colon; & sol; & colon; og hilse Fjeld og Fjord med Sang. & colon; & sol; & colon; H. Ibsen 1 Mens Skoven grønnedes og Fuglen sang, Mens Blomsten gynged for de svale Vinde, Mens der var Sommer over Dal og Vang – Da var det tyst og folketomt herinde. Der var en Drift, som Eder Alle tvang At gjæste Guds Natur blandt friske Linde, Hvor Løvet dufted og hvor Bækken klang, – Og Intet mægted Eder her at binde! Men Du, som atter vi for første Gang Iaften hilse som en Ven af Huset, Har Du os glemt i Livets Færd beruset? Nei, medens Dækket for vor Scene hang, Mens her var mørkt og Bænkene stod ledige – Hvad gjorde Du? Du spilled selv Comedie! 2 Ja, fra Theatergjæst Aktør Du blev Og spillede paa Livets store Scene En Akt af Dramaet, som Skjebnen skrev, For Dig med Hovedrollen at forlene. Hvis Du paa Livets Bredder er Elev, Da har Du vist ei spillet der alene – Thi der er jo en liden Gud, som drev Fra Arilds Tid sit Spil blandt Blomstergrene. Der siges, han er blind, men dog han klog er – Han Alting veed saa listeligt at vende, At Akten gjerne sluttet blier af Tvende; Thi over Alt han hader Monologer – Han veed, det gaaer med dem som med – Prologer; De kjede snart, naar ikke snart de ende. 3 Og held Dig, hvis det blev din Lod at spille I dette Vexelspil en Rolle med, Da har Du Minder nok i Høstens Stille – Da har Du Foraarsflor i Vintrens Snee. Da blev dit Sommerliv en Vaudeville, En vægtig Blomstergreen paa Livets Træ, Og Trostens Slag og Lærkens klare Trille Klang gjennem Stykket som et smukt Couplet. Let slap Du gjennem alle Kunstens Trængsler, Undtagen maaskee ved en vis Replik, Hvorved det Dig som mangen Anden gik. Der har Du Noget følt, som Læben fængsler, Mens Hjertet klapper, Tungen fast sig klæber – Kort sagt, hvad her vi kalde Lampefeber. 4 Dog maaskee skuer Du med Alvor mod Den svundne Sommers rige Blomsterhave; Fordi dens fagre Planter fæsted Rod Kun for at visne paa dit Livshaabs Grave. Og har igjen af al din Overflod Kun din Erindrings smertelige Gave, Og sidder nu med tryllebunden Fod Ved Høiens Rand som Sorgens tause Slave. Dog selv igjennem Savnets Taageslør Har Alnaturens Ungdomstid en Ynde, Som endnu straaler, medens Blomsten døer. Den drysser Dagglands over din Erindring, Den er en himmelsk Aand, som skal forkynde, At Livet har for hver en Klage Lindring. 5 See derfor staae vi Alle der saa tyst: En lønlig Vemod over Sindet falder, Naar Løvet rasler gjennem Skovens Haller Og Livet sygner i Naturens Bryst. Hvor er vel den, som ei med kjærlig Lyst Gad lægge nok en Vaar til Blomstens Alder, Naar Høstens Vinde har dens Bæger kyst Og bragt det Bud, som den til Støvet kalder? Hvor er vel den, som ikke da gad standse Den stride Strøm, hvor Tidens Bølger trille, Hvor Markens Foraarsbørn sin Baare fandt? Vi staae igjen med vore Mindekrandse, Og see tilbage drømmende og stille Mod al den gyldne Rigdom, som forsvandt. 6 Bevar da og i Vintrens Storm og Slud Det samme milde Sind mod alle Planter, Og husk, at ogsaa Kunsten er et Skud Af Blomsterart, som uden Varme skranter. Den er en Knop, som aldrig foldes ud, Hvis ei den kjærlig Røgt og Pleie fandt der, Hvor den har spiret paa Naturens Bud Og klynget Roden fast paa alle Kanter. Dog Foraarsvarmen, Kunsten trænger til, Er ikke den, som rødmer Rosens Kinder Og vækker Liv i Skovens Martsfiol; – Nei, det er Hjertevarmen stærk og mild! I Folkets Bifald den sin Livsglød finder, I Folkets Kjærlighed sin Sommersol! Mel. I Rosenlund under Sagas Hal For Herrens Alter med Haand og Mund Et helligt Løfte er givet, Som knytter sammen fra denne Stund To Unges Gang gjennem Livet, – I Fryd og Sorg det staaer ved Magt Til Dødens Klokker kime; Thi er der Alvorsfylde lagt I denne glade Time. Der vinker Eder en dobbelt Sti Paa Eders Vandring hernede, – Men husk, naar To staa hinanden bi, Det letter Veien at træde; Det er den Magt, som Kjærlighed Af Himlen fik til Eie, Og den vil styrke Eders Fjed Og jævne Eders Veie. Tag da paa Veien vort Ønske med Om lyse, vaarlige Dage, Da vil I eengang i Aftnens Fred Forynget skue tilbage. Jer sammenknytter Kjæder to Paa Banen, I skal vandre; Thi dobbelt viet blev I jo: Til Kunsten og hverandre! Prolog fremsagt af Mdm. Brun ved den første Forestilling paa Theatret af de bergenske Skuespillere Der var en Tid i Hedenold Da Sværd mod Sværde klang, Da Heltefærd med Skjold mod Skjold Alene tyded Folkets Trang; Men hvad der blomstred skjult og smukt, Det var en Bog for Hvermand lukt, Og der var Ingen som forstod Dens Skjønhed og dens Overflod. Da stævned Nordens Mænd i Staal Paa Snekken ud fra Strand; Bedrift og Stordaad var det Maal Han søgte gjennem Blod og Brand; – Men Ørnen segned vingeskudt, Dens Mod var knækket, Kraften brudt, Og Helten sov bag Høiens Mos I Hordaland som Nidaros. Men for et Folk, hvis Barm er fuld Af Mindets gyldne Skat, Der er ei Kjæmpehøiens Muld Af Aandens Liv forladt. Dog ikke Sværdets Runeskrift, Nei, Tankens mildere Bedrift Ved Kløgt og Kunst er bedste Tolk For Trangen hos det unge Folk. Og gamle Nidaros, der stod Som Hjem for Oldtids Kraft, Det vil forstaa at samme Rod Gav ogsaa Kunsten Liv og Saft, Det vil forstaa, den søger Læ I Skyggen under Hjemmets Træ, Og at den frodigst blomstrer ved Sin Landsmands Røgt og Kjærlighed. See derfor har vi eder søgt; Thi ogsaa her er Hjem For hver en Blomst, som Kunst og Kløgt I Folkets Bryst skjød frem, Og Minderne fra Fortids Aar Er eders Eiendom som vor, – Tilfælles har vi Aandens Daab, En fælles Fremtid er vort Haab! Epilog fremsagt af Mad. Isachsen, ved Slutnings-Forestillingen i Theatret den 2den Juni 1854 Snart er atter Stilhed lagt Over Murene herinde, Og vi eje kun et Minde Om det Liv, som her var vakt. Udenfor, i Lysets Strømme, Medens her vi gjæsted’ dem, Skjød en Blomsterverden frem, Rig som Barnets bedste Drømme. Da vor første Hilsen lød, Ruged Vintrens tunge Dvale Over Bakker, over Dale; Men den unge Vaarsol brød Hvert et Baand, som Livet hemmed Og den lille Fugl, som fremmed Kaared Skoven til sin Bolig, Fandt den hjemlig og fortrolig. Derfor er dens Kvad fra Kvist Dig et Bud i sildigst Sommer At til næste Foraar vist Atter hid som Gjæst den kommer. Hvad en Sanger trænger til, Foraarsvarmen stærk og mild, Samt et Øre, der er bundet til dens Kvad, – det har den fundet. Ogsaa vi for nylig stod Her som fremmede blandt Eder; Nu et venligt Minde breder Alt sin gyldne Overflod, Alle sine Roser røde Over dette første Møde, Styrkende vor Kraft og Evne Til vort næste Foraarsstevne. Tag da Alle vort Farvel! Hvad vi ville har I fattet, Har forstaaet, der var sat et Maal for Driften i vor Sjæl: Hjemmets Liv i hjemlig Tale Klart for Folkets Blik at male, Sandt og ærligt som den lyder Nu, da vort Farvel vi byder. Mel: «Aa kjøre Vatten aa kjøre Veed» Pokalen syder af Vinens Ild, Mens Barmen svulmer høit af Glæde, Og Venneklyngen fæster Tanken til Den Fremtidsbane I skal træde; Gid Held og Lykke hos de unge To Til Livets sidste Dag maa fæste Bo, – Gid deres Bryst Banke med Lyst Saa tit de Bryllupsdagen mindes! Dog medens her i vor glade Kreds Det unge Brudepar vi hylder, Der er i Verden, – langt herfra – etsteds, Som samme Høitidsfryd opfylder; Der er en Venneklynge, kjær og tro, Som ønsker Lykke for de unge To, – See, ifra dem Bringe vi frem Paa Sangens Vinger en Hilsen! Og nu til Slutning et Hurra da Fra Venner, nære og fjerne; – Gid Herrens Øine vil med Velbehag Om Parrets Bryllupspagt værne! Gid gode Engle maa ledsage dem Igjennem Livet til et bedre Hjem; Men indtil da: Hurra! Hurra! For Brudeparret høit skal lyde! Prolog af Henr. Ibsen fremsagt den 17de Mai i «det norske Theater» af Mad. Brun Der er et Ord, som lyder høit idag, Som klinger lydt i Toner og i Tale, Der er en Tanke, som i Norges Dale Man hylder med Salut og Høitidsflag, En Tanke, som har fundet gjæstfrit Tag I firti Aar blandt vore Klippesale; – Kortsagt, det Ord, som Dagen er indviet, Er Livets bedste Skat, thi det er «Frihed». Men ak, Hvormange er der vel som fatter Hvad inderst i Begrebet «Frihed» boer? Man kalder det en «Engel», «Himlens Datter», Som steg velsignende herned til Jord, – Og vi – begeistres af det smukke Ord, Som Øiet sløver og som Tanken matter; Vi prise Ordet høit og tusindmundet, Men – har dets rette Mening vi udgrundet? Hvad er da Frihed? Er det kun den Ret Hvert tredie Aar at skikke Mænd til Thinge, Og sidde sløv, med stækket Tankevinge, Som daadløs Fange bag et Fordomsnæt, Og saa, hver syttende Mai paa samme Sæt At lade sin Begeistringsfylde klinge? Nei, har i Formen kun vi Frihed stillet, Vi har kun slet forstaaet, hvad Gud har villet! Fri er kun den, der freidigt fremad higer, Hvis Trang er Daad, hvis Maal er Aandsbedrift, Og som har Øie for den gyldne Skrift Med Gaadesprog i Tankens store Riger; Men Træl er den, som Aandens Banner sviger, Og fængsler feigt sig selv til Klippens Rift! En Guddom Frihed kaldes; – husk hvorledes At Gud i Aand og Sandhed vil tilbedes! Har Du om Memnonstøtten hørt fortælle, Et Billed af Granit i Østerland? Naar Morgenrøden farved’ Ørknens Sand En Tonestrøm fra Støtten lød med Vælde, Men selv den stirred, kold som Vintrens Fjelde, Med sjælløst Blik mod Østens Himmelrand. Saa stod den Aar for Aar i sløve Drømme, – Thi kun fra Læben monne Klangen strømme. Og er det Andet vel end Ord og Klang, Ifald vi hilse Friheds Morgenrøde, Og ei begribe at dens bedste Grøde Ved Aandens Lys først modnes kan engang? Men hvis vi klart har fattet denne Trang, Da kan vi jublende hverandre møde, Og synge høit til Frihedsdagens Hæder Med festligt Sindelag, i Bryllupsklæder! Mel. Aa kjøre Vatten o. s. v. Saa er vi atter om festligt Bord Til Dagens Ære her forsamlet; Mens mangen Storhed trindt om vor Jord Er ned af Stylterne ramlet, Mens Storme rystet har saamangt et Land, Vor lille fordringsløse Stat holdt Stand, Voxte saa smaat, Trivedes godt Og længe, længe skal den leve! Her har vi fundet saamangen Kvæld Et Fristed efter Dagens Færden, Her har vi kvæget baade Sind og Sjæl, Her har vi glemt den travle Verden; Her har en hyggelig og luun Passiar Gjort Tanken lettere og Panden klar, Kanskee et Frø, Som ei skal dø, Vel ogsaa stundom her er saaet. Hvert Møde for vor Erindringssands I dette Øieblik oprinder, – Vi flette sammen, som til en Krands, Nu alle vore fælles Minder. Og derfor tømmer Alle denne Skaal: Held for Foreningen og for dens Maal, Gid at den maa Kraftigt bestaa Og mangen Fødselsdag opleve! Prolog [ved en privat oppførelse av Hostrups Soldaterløjer Julen var fra gammel Tid Viet ind til Spøg og Glæde, Hverdagslivets travle Slid Tidens Byrder, Dagens Hede, Er i Julen alt forglemt, – Sindet er til Løier stemt; Løier helst man da vil nyde, Derfor Løier her vi byde. Men at disse Løier her Netop er «Soldaterløier» Deri en Betydning er, – Og hvis Eder det fornøier, Skal i Korthed jeg omtrent Melde hvordan det er ment; Meningen er klar som Dagen, – Uden Omsvøb da til Sagen: Tiden, som vi lever i, Er en krigersk Periode, Deri ligger Grunden, hvi Nu Soldaten er i Mode; Dog, – ei blot et Forts Beskydning, Ei Manøvrer hid og did, – Ogsaa Tankelivets Brydning Vel fortjener Navn af Strid. Veteraner og Rekrutter Er hver Sjæl trindt om paa Jord; En til Amors Hær sig slutter, En til Musers Fane svor; Ja, selv Damerne der givet Blev et krigersk Kald i Livet, – Deres Valplads er ei svanger Just med Lig, men dog med – Fanger. Men den Lære som der kan I Soldaterløier findes, Er: at ikke Stridens Mand Bør af Livets Alvor bindes, Juleglad, til Lyst og Skjemt, Bør vor Tanke være stemt; – Ikkun der, hvor Glæden trives, Kan Soldaterløier gives! Januar 1856 Til den eneste Salen er strålende smykket, ballet er alt begyndt. I brogede klynger bevæger sig damer i luftig pynt. Højt fra orkestret lyder tonernes koglende hær. Hver herre har festlige miner, hver lampe har festligt skær. Hør blot, hvor der kurtiseres, hvor hviskes der blødt og ømt om alt, hvad i hast man finder, om hvad man har hørt og drømt. Og damerne smiler så listig til alle de søde ord, gemmer i mindets stambog tirader, som ingen tror. Og der er latter og glæde alt over den ganske sal. Der er ikke én, som fatter, hvor verden er led og fatal. Der er ikke én, som fatter, Der er ikke én, som kan se, at under den slørende jubel dølger sig tomhedens ve. Dog jo, en eneste er der, imellem dem alle kun én. I øjet bor lønlig smerte, dèr læser jeg sorg og mén, dèr læser jeg drømmende tanker, som vugger sig op og ned, et hjerte, som higer og banker og har ikke livsens fred. Du unge, drømmende gåde, turde jeg grunde dig ud, turde jeg kækt dig kåre til mine tankers brud, turde jeg dukke mig ned i dit rige åndige væld, turde jeg skue tilbunds i din blomstrende barnesjæl. Da skulde fagre digte svinge sig fra mit bryst, da skulde frit jeg sejle som fuglen mod skyens kyst. Og alle de spredte syner blev til en enhedens klang; thi livets fagreste syner spejled sig i min sang. Du unge, drømmende gåde, turde jeg grunde dig ud, turde jeg kækt dig kåre til mine tankers brud. – – – – – – – – – – – – – – – – – – – – – – – – – – – – Henrik Ibsen Til Susannah Thoresen Jeg har drømt, jeg blev lagt i Kiste Og sænket i Graven ned, Der kastedes Muld paa mit sidste Jordiske Hvilested. Og Præster bad for den Døde, Og Salmer blev sunget saa smukt, Saa skiltes det triste Møde, Og Alting var gjemt og lukt. Men jeg laa alene dernede I Graven, levende død, Jeg bad, saa brændende hede Derved mine Taarer flød. Saa kasted jeg lønligt mit Øie Til hende, den eneste, hen, Alt havde hun hørt og smilte Saa barnligt til mig igjen. Da følte jeg Mørket vige, De strømmende Toners Væld Fra hende, som eier den rige, Blomstrende Barnesjæl. Til Frøken Estance Steen! Hver den, der eier en liden Blomst, Som han ret af Hjertet har kjær, – Han flytter den did hvor den venligt kan Belives af Solens Skjær. Men Kunstens Verden har og sin Flor Af Blomster store og smaa, Der trænge til Lyset og Solens Skjær For ud sit Bæger at slaa. Min lille Bog er for mig en Blomst, Som jeg ret af Hjertet har kjær; Jeg sender den did hvor den venligt kan Belives af Solens Skjær! – Jeg sender den did hvor jeg haabe tør At den finder et venligt Hjem; Dens bedste Sol er et vaarligt Sind, – Thi trives den vist hos Dem! Bergen 29.4.56 Henr: Ibsen I vor Erindrings-Krands fra svundne Dage Der staaer en Blomst med fagert Farveskjær, Saa vaarlig-frisk, saa duftende den er, Skjøndt den sprang ud for tyve Aar tilbage. Og Blomsten er de minderige Dage, Da Oscar engang stod iblandt os her Som Norges Fremtidshaab, og blev os kjær, Mens hine Høitidstimer svandt saa fage. Og da han atter monne hjemad stævne, Da drog han som en Helt fra Seiersfærd Med Folkets hele Kjærlighed som Bytte; Det er en Vinding som har Vægt og Værd, Og Faa kun fik, som han, den rige Evne At komme, see, og Troskabs Baand at knytte. Og da han atter stod i Slottets Sale Saa var ei derfor Baandet løst og glemt; Der var et Minde i hans Hjerte gjemt, Det vidned’ kraftigt han i Daad og Tale. Han vidned’ høit at hid til vore Dale Saa tidt hans Tanke stævned’, festligt stemt; Thi Kongehjertet, sorgfuldt og beklemt, Kan dog ved Folkets Bryst sig bedst husvale. Og Kongebarnet, lyttende og tyst, Stod ved hans Side medens han fortalte Om Sommerfarten til den fjerne Kyst; Og mangt et Billed, vinkende og lyst, Som Eventyr i Barnets Sjæl sig malte Og fyldte længselsrigt dets unge Bryst. Nu, Kongesøn! Du stander her som Mand, Og Folkets Jubel Dig imøde klinger; Modtag da og den Hilsen her vi bringer, Den er et Velkomstord fra Fjeld og Strand. Den er en Hyldest, hjertelig og sand, – Ei en, som Pligten over Læben tvinger, Men en, som kræver Ordets stærke Vinger For lydt at juble med det hele Land. I den er lagt vor Kjærlighed, vort Haab, I den er lagt vor Tro paa Aandens Daab, Der har Dig adlet til Din høie Gjerning. Og hvordan Tidens skjæbnesvangre Tærning End falde kan, – vi føle og vi vide: Paa Dig tør Nordens Brødrestammer lide! Vær hilset Kongesøn! Du har forstaaet Hver Tidens Trang, hvert Krav i Folkets Bryst; Det rige Sædefrø, Din Æt har saaet, Ved Dig skal modnes til en gylden Høst. Og derfor see vi op til Dig med Lyst; En dristig Sjæl til Dig i Arv er gaaet, – Og vinker Pligten Dig til Vaabendyst, Da har Du ei forgjæves Sværdet faaet! Klart har Du fattet Nordens største Tanke, Den Aand, hvori er lagt vort bedste Liv, Den Blomst, hvori vor Fremtids Frø vi eier. Og kjækt, som Manden værner om sin Viv, Saa vil Du værne om den fagre Ranke, Og føre den til Modenhedens Seier! Og om end mangen Alvorsstund Dig venter Paa Fremtidsbanen op mod Maalets Tinde, Det vil dog ei Din stærke Vilje binde, – Thi rig er Lønnen, som Du engang henter; En bedre Løn, end kolde Monumenter, – Erindringstræet, som er sluttet inde I Folkets Barm, i Tidens friske Minde, Og hvor i Frugtens Guld Dit Navn sig prenter. Modtag da, Fyrste! som en Røst fra Folket, Den Velkomsthilsen, som er her Dig tolket, Og som vi freidigt lægge for Dig ned. Vort bedste Ønske følge Dine Veie, Du Arving til det kongelige Eie, Til Nordens Troner og dets Kjærlighed! Serenade udført ved Hans Kongelige Høihed Vicekongens Besøg i Bergen d. 24. Juli 1856 Componeret af O. Lübbert Digt af Henrik Ibsen Nordens Sommerqveld er sval og stille, Mørkets Vinger dale sagte ned, og i Aftnens tankerige Fred – vugger Sjælen som paa Vover milde Men dens Higen og dens Trang maa den tolke lydt i Sang Tag den Hilsen da, som her vi bringer: Hjertets Røst, der bæres end en Gang Til Dig, o Fyrstesøn! paa Tonens Vinger! Hør! Hør! (Mel. «Vift stolt paa Codans Bølger») Naar Storm og vilde Bølger Omsuser Snekkens Stavn, Naar Uveirsskyen dølger I Mulm den fjerne Havn – Da staaer den kjække Seiler Dog tryg ved Skudens Roer; En Magt, som aldrig feiler, Han har jo med ombord! Det er den lille Naal, som Mod Norden viser frem, – Det gaadefulde Staal, som Ham sikkert leder hjem; See, derfor kjækt han evner Ad Havets Harm at lee, – Han veed, at did han stævner Der findes Ly og Læ! Men dybt i Mandens Hjerte, I Kvindens ligerviis – Den guddomstændte Kjærte Fortjener samme Priis; – Naar Livets vilde Vover Vil knuge dig i Favn – Den bærer dig didover Til Lykkens trygge Havn! Den lyser som en Stjerne, – Og som Compassets Naal Den peger mod det Fjerne, Og viser dig dit Maal – Thi Held hver Mand og Kvinde, Som har den med ombord – Frem vil I sikkert finde, Didfrem, hvor Lykken boer! Og derfor vil vi tømme Et Bæger ud for dem Som skal paa Livets Strømme Forenet styre frem! Et Hurra for de Tvende! Tøm ud til sidste Drag! Ja, Held for ham og hende Til Livets sidste Dag! Mel: Aa kjøre vatten o. s. v. Det er paa scenen en gammel skik At lade skuespillet ende Naar helten seirrig af kampen gik Og vandt sin elskede, vandt «Hende»! Man skulde tro at livets poesie Med bryllupsaftenen var rent forbi, At ei de to Mere har bo Fra denne dag i kunstens rige! Men se! i livet det gaar ei saa, Der er fortsættelsen det bedste, Det lyse, vinkende himmelblaa, Hvortil alle blikke fæste; Naar kirken signet har to hjerters pagt Der er en pragt i deres forbund lagt; Vaarligt og rigt Skjønt, som et digt, Staar livet da for de tvende. I to, hvis hjerter en kjærlig ild Og kirkens ord nu forener! Tag freidigt fat paa livets skuespil, Det har saa vexlende scener, – Men om det stundom bringer jer besvær – Bevar den aand som I besjæler her, Da kan I trygt Se uden frygt Imod den tid, da tæppet falder. Henrik Ibsen Mel. Vift stolt paa Codans Bølger Der er i Tidens Gjæring En Higen dyb og stærk, Som kræver Aandens Næring Midt under Livets Værk; En Higen mod det Fjerne, Mod Sandheds Helligdom, – At skjælne Frugtens Kjerne Fra Skallen huul og tom. Og hvert et Indre bærer Et Aandsliv i sig selv, Der slumrer eller gjærer Iløn bag Brystets Hvælv; – Men finder Tanken Vinger, Og klædes den i Ord, – Mangt Sædefrø den bringer Til Væxt i frugtbar Jord! Ei blot det Træ som klædes I gylden Blomsterpragt Har Fordring paa at fredes Og holdes høit i Agt; Det er en aflægs Mening At Skinnet blot har Værd; – Thi Held for vor Forening, Og for dens bramfri Færd! Mindets og Løftets Bæger Mel. For Norge, Kjæmpers Fødeland Der var en Tid, da gjæve Mænd Skred vældigt frem fra Norden Og drog det blanke Sværd fra Lænd, Et Lyn i Stridens Torden. Og Staalets vrede Slag mod Staal Var da Normannens Modersmaal; Ved Kjæmpefærd, ved Brand og Baal Han raaded trindt om Jorden. Og i den brune Kongehal Der sad de høie Skjalde Og kvad om Kjæmpers Færd og Fald; Saa tyst da lytted Alle. Men Sagamanden greb sin Stift Og risted ind med kraftig Skrift Paa Mindets Blad hver Storbedrift Om Kjæmper og om Skjalde. Men Kjæmpelivets Sol gik ned, Og Kraften gik tilgrunde; En Sang kun Mindet blev, hvorved Den yngre Slægt gad blunde. Den slumred ind, omviftet af Erindringer fra Heltens Grav, Fra Fædres Færd paa Land og Hav Og i de mørke Sunde. Dog – farlig er den Vuggesang Fra Mindets Trolddomsstrenge; Der er i den en sælsom Klang – Sov ei derved forlænge! Kom vel ihu, endnu der boer Som fordum Jetter i vort Nord, End staar paa Vigridsletten Thor Og kan til Kjæmper trænge. Thi mødes end paa Bølger blaa Ei meer de stærke Helte, – For Lysets Sag Du væbnet staa Med Aandens Styrkebelte! Slaa kjækt for Sandhed Slag paa Slag, Da slaar Du for en hellig Sag, Da kommer vel engang den Dag At Jetterne Du fældte! Og tømmes Mindets Bæger her, Det Løftets er tillige: Et Løfte om med Aandens Spær At slaa og ei at vige! Thi gjennem Striden hædres bedst Hiin stærke Tid, hvis Mindefest Idag forsamler Mænd til Gjæst I Nordens Trillingrige! H. Ibsen Det er saa godt i Aftnens Stund At samles her i Vennelag; Her lyder høit fra Hjertets Grund Et Hurra for vor Høitidsdag! & colon; & sol; & colon; Vor Forbundsfest Af hver en Gjæst Ikveld skal feires alt som bedst! & colon; & sol; & colon; Vor stille bramfri Broderpagt, Gid den maa styrkes Aar for Aar! En ærlig Grund forlængst er lagt, Dog, Meget end tilbage staar; & colon; & sol; & colon; Velan, frisk Mod Den Sag er god, Som her skal vindes Fod for Fod! & colon; & sol; & colon; Men Enighed gjør Svaghed stærk, Den lægger Kraft i Manddoms Bryst; Ved den kan grundes mangt et Værk; Fremad i Kampen da med Lyst! & colon; & sol; & colon; Stærk eller svag, – Til Sandheds Sag Vi vier ind vor Ungdoms Dag! & colon; & sol; & colon; Til Sophie Thoresen Hvad er en Digtning? Et luftigt Slot, Som Aanden bygger i Menneskets Indre, En Kirke, hvor der er lyst og godt, En Himmel, hvor Stjernerne funkle og tindre. Men selve Livet er ogsaa et Digt, Det er fra først af paa Eventyr rigt, Rigt paa svulmende Poesi, Paa Længsel efter at svinge sig fri, Svinge sig ind i de modnere Dage – Det sker – og hvad har man saa tilbage? Jo, tro mig, hin Klage er hul og tom, Hin evige Klage, som dreier sig om, At ikkun Barnets Verden er fuld Af Poesiens Glimmer og Guld. Er Sommerfuglen af Hylsteret fløiet, Da har den et rigere Liv for Øiet End det, hvori Larven drømte sig ind, Da den slumrende laa i sit dunkle Spind. Din Barndoms Digtning er nylig endt, Eventyrbogen er læst og lukket, Men Kjerten, lønlig i Sjælen tændt, Er derfor ikke for stedse slukket. End er der en Bro mellem Fortid og Nu. Bring med dig herover din glade Hu, Bring med dig de frie, freidige Tanker, Bring med dig Troen, som fylder dit Bryst, Da eier du Vaaben i Livets Dyst, Da har du i Nøden det frelsende Anker. Prolog ved Fjeldeventyrets første Opførelse paa Christiania norske Theater Det er ei længe siden, – det mindes vel endnu, – Da Folkelivets Verden stod fremmed for vor Hu, Da Bondens gamle Kvæder, da Lurtonens Klang Udenfor Bygden aldrig hørtes engang. Lidt søndenfor blomstred baade Skaldskab og Kunst, Vi deraf fik (paa anden Haand ialfald) en Dunst; Men Livet, som rørte sig paa Hei og i Skog, Blev os en lukket Verden, en ulæselig Bog. «Hvor kan af Sligt vel formes et kunstnerisk Sujet? Kan heri det Æsthetiske komme til sin Ret?» Saa vore Skalde spurgte og sang om «Hedenold» Og skrev «folkelige» Viser – om Bacchus og Apol. Men to af Norges Sønner tog anderledes fat. Forvist, – de har blundet en Midsommernat Og drømt om Nøkkens Kvæder ved den susende Fos, Og det, de der fik høre, de sang igjen for os. Ja, – saa sprang Digtet frem fra den fædrelandske Grund; Det blev den første Fuglesang i Norges Foraarslund, – Den lød i lang Tid ene, den øgedes kun smaat, Men hvad nu langsomt øges, tør engang øges godt. Thi grønnes Norges Sommer med Busk og med Bær, Saa vil og Fugle synge under Sætervoldens Træer, – Og lytter Folket kjærligt til Langeleg og Lur, Saa vil de tifold klinge paa Thun og i Ur. Men hine To, som løste den hjemlige Røst, Om dem skal der meldes til den seneste Høst; Nu sove de Begge i Moderjordens Favn, – Deres Grave tør nok glemmes, men ei deres Navn. Henr. Ibsen Stridsmand! hvil; din Kampdag er tilende, Ei dens dybe Sværdhug brænde Meer dit ædle Bryst! For det Kjæreste du vidste, For dit Folk, du til det Sidste Stred den tunge Dyst. God er Daaden du har øvet, Nu har Naadens Løn du prøvet, – Evighedens Lyst. & colon; & sol; & colon; Herren vil med kjærlig Haand Aabne for din frie Aand! & colon; & sol; & colon; & colon; & sol; & colon; Livets Strid & colon; & sol; & colon; dig lønnes med & colon; & sol; & colon; Himlens Fred! & colon; & sol; & colon; H. Ibsen Til min Rose Sove her i Nattens Stille, Sove hvo som kan og vil, Jeg vil vugge mig i milde Tankers farverige Spil. Dig jeg skikke vil paa Digtes Vinger mine Tankers Flok, Medens Søvnens tause Aande Vifter om din dunkle Lok. Drømmerske, sov blidt og stille. Hvis jeg var et Barn endnu, Vilde jeg til Himlen bede – Ak, men det kan bedre du. Og ifald du stille blunder, Glem mig ikke i din Blund, Glem ei ham, som evig drømmer Om sin fagre Rose kun. (Mel. «Vift stolt paa Codans Bølge») I Folkemindets Lande Er mangen skyfuld Egn; Der Runestene stande Med varselfulde Tegn; Derfra vi vel fornemmer, I Saga som i Sang, En Hær af spredte Stemmer, – Men ingen Enhedsklang. Dog, vinder Aandens Brydning Til Maalet frem i Nord, Da finde vi Betydning I Mindets spredte Ord; Og er først Skaldens Lue Paany i Folket vakt, – Bag Døgnets Dunst vi skue Det Deltes Frændepagt. Thi Klarsyn for det Svundne Er Slægtens første Trang, Ifald det Aandsforbundne Skal vorde Et engang, – Ifald den fjerne Torden, Som Treklang stærk og fri, Skal bære Bud i Norden Om Mindets Poesi. Henr. Ibsen Til Carl Johans Minde (Tilegnet Carl-Johans-Forbundet) Døde Drot, hvad vil Du meer? Har ei Norden ved din Baare Ofret Dig en sønlig Taare, Sørget ved dit kolde Leer? Har vi ei i Digt og Sang Reist en Rad af Monumenter, Hvor dit Navn sig gyldent prenter Gjennem alle Tiders Gang? Holdt vi ei vort Helte-Værd Ved dit Hædersry forøget? Har vi ei velvilligt strøget Ind Gevinsten af din Færd? Staar dit Alexandertog Med de seiersvangre Veie Ei, som Nordens fælles Eie, I vor store Mindebog? Døde Drot, hvad vil Du meer? Er ei hvert et Krav gjort Fyldest, Har ei Folket vist Dig Hyldest, Sørget ved dit kolde Leer? Tænkte Du at Mindets Spor Aabenbarer sig i Andet, End i en begeistringsblandet Leg med høitidsfagre Ord? – Jo, i Norges unge Bryst Rulle livsensvarme Strømme; Brødre, op af Mindets Drømme, Op til Dagens Daad og Dyst! Lad en Foraarsmorgen gløde Over Nordens Riger ud, Lad vor Gjerning bære Bud Om den store, store Døde! Blikket fremad, Blikket vendt Mod den Arv han efterlod os! Han har viist, han grant forstod os Der han skrev sit Testament! Husker, Heltekongens Grav Slutter meer end Helten inde, – Under Dækket er at finde Seklets første Skandinav! Fosterlag paa Frihed bygget – Det var Kongens Testament! Som et Muurværk, ufuldendt, Staar det endnu kratbeskygget. Op da for den store Sag; Op til Arbeid, Nordens Sønner! Fuldbragt Gjerning fuldt belønner Møiens Morgen, Daadens Dag! Som en Skald med Fremsynsgave Stod den høie Carl Johan; Bagved Døgnets Ørkensand Skimted han en Fremtidshave. Skjærper Synets sløve Sands; For vort Blik da aabenbaret Staar det Billed, som forklaret Stod engang for Carl Johans! Frem til Storm mod Tvedragts Leir! Bedre Helt i Hærens Spidse Har dog Nordens Søn tilvisse Aldrig fulgt i Strid og Seir! Glemmer Nuets tomme Kiv, Tvisten i de spredte Dele; Vender Blikket mod det Hele, Mod vort store Fremtidsliv! Nordens stærke Fosterlag, Kongens Drøm i Gjerning prentet, Være Hædersmonumentet Over Heltens Sarkophag! Brodersind trods Fjeld og Hav, Fælles Maal med fælles Kræfter, Være Tak for Arven efter Seklets første Skandinav! Henr. Ibsen Mel. «Høiest løfter jeg nu Guldpokalen» Norske Broder, lad dit Kvæde klinge Fagert over Fjeld; Lad din Frihedsjubel frit sig svinge I den lyse Kvæld! Lad din glade Festsang være viet Til et Mindechor Over dem, som har din Odelsjord Gjennem Trængslers tunge Strid befriet! Men et helligt Løfte lad tillige Lægges i dit Kvad: Løftet om at øge og berige Dine Minders Rad, – Løftet, stærk at staa, som Stav i Gjærde, Om den Arv du fik, – Vogte den med Aandens klare Blik, Vakkert værge den mod Voldsmænds Sværde! Ja, med Gjerning skal du hædre Gaven, Bringe Bud i Nord At den gyldne Sæd fra Fortidshaven Frisk paa Fjeldet gror! Hil da Norges fagre Foraarsstævne! I dets Frihed see Ei et pyntet, rodløst Maitræ, Men en frodig Gran med Fremtidsevne! Henr. Ibsen Dampskibet «Christiania» den 4de Juni 1858 Naar Birkegrenen bugned Under Rimblomsters Flor, Naar Vintrens Sølverkaabe Laa fæstet over Fjord, – Da førtes Gyldenkarmen For Kongsgaardens Port; Over den blanke Flade Fløi den lystigt og fort. Det klang fra Horn og Lurer, Der ringled Bjelder smaa, Og Bølgens Dække drønned Under Gangeren graa; Det var sig Kongens Datter, Som høit i Karmen sad, Og Riddersmænd og Fruer Fulgte efter i Rad. Nu ligge de gamle Borge Længst sjunkne i Grus, Og Gyldenkarmen findes Ei meer i Bondens Huus, De Riddersmænd og Fruer Slumre under Muld; – Alt hvad der staar tilbage Er en Saga vemodsfuld. Nei, meer end Mindet eier Dog Norges Folk endnu, – Meer end de svundne Tider Det bærer i sin Hu; En ædel Fyrstedatter Det eier nu som før, Vel sømmer sig at Karmen Stilles for hendes Dør. Thi hvor hun helst gad fare, – Gjennem Dalen, over Fjord, – Folkets varme Hjerter Dog følge hendes Spor; – Og som Haarfagerætten Er knyttet til Nordens Drot, Saa bør og Oldtidskarmen At stande i hans Slot. Kong Haakons Gildehal Fortællende Digt (Af Henrik Ibsen) I De holdt en Fest i Bergens By; I Haakons Hal var Glæde; Fra tyve Taarne under Sky Klang Klokkemalmets Kvæde; Ni Nætter gik med Spøg og Spil, Hver Dag med Leg og Latter, Thi Skotlands Prinds var viet til Kong Eriks unge Datter. For Hær og Hird var Dugen bredt Paa Kongebordets Tavle, Og Krandse hang som grønne Næt Om Borgespir og Gavle; Der bølged høitidsklædte Tog Igjennem alle Gader, Og Bryst ved Bryst paa Byens Vaag Laa gyldne Dragerader. Saa kom da Gildets sidste Kvæld, – Det var i Høstens Tider, – En Skaadde let paa Fjord og Fjeld For Østenvinden glider; I Kongeborgens Almelund, Som luded over Stranden, Stod Folket i den sene Stund Med Alvorsslør om Panden. Den fagre femaars Kongebrud Skal nu til Skotland fare; Fra Holmen hales Snekken ud, Den gaar for Vinger snare, – Den lægger til ved Bryggen hist Bag ved Apostelkirke, Og Lamper tændes høit paa Kvist I Almetrær og Birke. Og Løvet lyste som ibrand Af tusind Fakler røde; Der gik en Hvisken over Strand, Og Lurens Toner løde; Og Borgens Porte luktes op; De fremmede Gesandter Mod Snekken skred i festlig Trop Med Hirdmænd og Drabanter. Saa kom Kong Eriks Spillemænd, – Selv gik han næst i Række; En Ring af Guld og Ædelsteen Var Kongepandens Dække; Om Drottens Lænd og Skuldre svam Skarlagenklæder svære, Men fire Svende fulgte ham Og bar hans Slæb med Ære. Et kvidesvangert Tankesyn Sig speiled i hans Øie, Der laa en Skygge paa hans Bryn, Hans Hu var i det Høie; Som Maagen fløi den over Hav Mod Skotlands Kongesæde, Hvor Scepter, Brudeseng og Grav Stod for hans Datter rede. Ved Kongens venstre Side skred Det skotske Overhoved, Som nys i Fyrstesønnens Sted Til Bruden var trolovet. Høit bar han paa sin stærke Arm Det fagre Barn, som skued Med Undren ud i Kvældens Larm, Mens Lys og Lamper lued. Hun holdt i sine Hænder smaa Som Legetøi den Krone, Hun skal som Dronning bære paa Den fjerne skotske Throne; Hun viste frem, hvor Skaren skred, De dyre Ædelstene: «See her hvad jeg af Faer fik med; Nu er det mit alene!» Og Folkeklyngen lo som bedst, Og klapped høit i Hænder; Men bagved Kongen gik en Gjæst Med sammenbidte Tænder. Hans Pande rynked sig i Løn, Hans Smiil var smerteblandet; Det var Herr Audun Hugleikssøn, Den første Mand i Landet. Men Hertug Haakon, Kongens Bro’er, Og Auduns nære Frænde, Saa op til ham ved Barnets Ord Og lo dertil behænde; Han glytted ned mod Auduns Haand, Som knytted sig i Harme, Og nikked til den væne Vaand, Som sad paa Skottens Arme. Og efter dem i broget Rad Kom Riddersmænd og Fruer; Der stod en Glands af Sølverlad Indunder Lundens Buer; Som Morildsstrimen staar ibrand Ved Nattetid bag Roret, Saa lyste Rækken Mand for Mand, Der traadte Kongesporet. Der heises Seil i gylden Raa Ombord i Skottersnekken, – Og hjemad, hver til egen Vraa, Gaar snaksomt Folkerækken. Snart Erik staar i Høitidsskrud I Gildehallen atter, Men Skibet stævner Fjorden ud Med Kongens unge Datter. I Almelunden er der Nat, – De røde Lamper sluktes. Hvor Fjorden under Næsset brat Til begge Sider bugtes, – Der Tvende færdes end i Løn, Den Ene stærk og fager – Det er Herr Audun Hugleikssøn Og Haldor Vaabendrager. Herr Audun stod paa Næssets Top Og saa sig ud saa vide, Saalænge Snekken dukked op Ved Askelandets Side; Men da den lagde Roret om, Og stævned gjennem Sundet, – Da bøied han sit Hoved, som En Mand, hvis Haab er svundet. Hvor var han stor og stolt og stærk! Hans Kind var bruun og fregnet, Paa Panden laa et Manddomsværk Med rene Runer tegnet; Og Brynets Stjerner bare Bud Om djerve Sagatanker; – Saa stod han mens den unge Brud Svam bort paa Bølgens Planker. Han vinked Haldor med et Ord; – Saa lød hans dybe Stemme: «Jeg tænker paa engang ifjor Paa Hegranæs, histhjemme, – Fra Reensdyrjagt vi kom en Kveld Og hviltes lidt ved Veien, Da skreg en Ravn fra næste Fjeld Tæt over os i Heien. Den Kløgt at tyde Fugleskrig, Fik længst Din Æt i Eie; Af Fremtidsdugen Du en Flig Trak bort fra mine Veie, – Du svor mig til, at Ravnens Røst Forkyndte mig og hende, Som foer fra Land, at vi en Høst Tilsammen skulde ende. Det var da Tant hvad Ravnen gol, Og Løgn hvad Du forkyndte; Nu skal hun Skotlands gyldne Stol Engang som Dronning pynte.» Og Audun vendte sig i Harm, – Men Haldor Vaabendrager I Skjægget lo, mens hjertevarm Han saa tilorde tager: «Lad Snekken Du til Skotland gaa Med Kongens unge Datter; Det, Herre! kan Du lide paa: I To vil mødes atter. Hvad Ravnen gol, det lages saa For Dig som og for hende, – Hvor hun i Verden end mon gaa, Hos Dig hun dog skal ende.» Herr Audun drog paa Axlen kun Og agted ei hans Tale, Han stod der som i Tankeblund, I drømmesvanger Dvale; Han rynked Brynet, tykt og tæt, Og klemte Sværdets Hjalte, Og mangt et Minde, tungt og let, Han saa tillive kaldte: «Jeg skifted Ret, jeg stifted Lov Ved Lagabøters Side, Jeg stod som Værn mod Vold og Rov, Jeg lindred Landets Kvide; Jeg seiled som hans Sendebud Mod Vest paa vilde Vande, Og førte Eriks Kongebrud Tilgaards fra Bretlands Strande. Kong Erik støtted jeg i Fred, Jeg slog for ham i Nøden, – Han lønner mig med ussel Sned – Kanhænde og med Døden – Han er mig gram, jeg veed det godt; Men nord ved Søndmørs Kyster Jeg har mit gamle, stærke Slot Paa Hægranæs i Lyster! Der er jeg tryg, did vil jeg nu; Her er min Færd tilende; Fra Erik vender jeg min Hu, Skjønt vel han er min Frænde. Jeg krævet har som Æresløn Kongsdatteren tilægte, Og han – saa sømmelig en Bøn Han turde Drosten nægte! Paa Hægranæs – der har jeg drømt Hvad ingen Mand maa raade; Jeg tænkte det var ei paa Skrømt Hvad Ravnens Røst mig spaa’de. Det tyktes mig den bar et Bud, Som jeg gad bedre kjende; Var Kongens Datter først min Brud, Da turde mangt vel hænde. Thi sønneløs Kong Erik er Og gaar alt ned ad Bakke – Prinds Haakon, lidet folkekjær, Kan mig for Arven takke. Han er ei Helt paa Ufredstog, Vil aldrig Viismand vorde – Ha, var jeg, var jeg Kongens Maag, Jeg veed vel hvad jeg gjorde!» Sligt drømte han og mere til, – Da kvakk han op af Dvalen; Thi gjennem Natten lød der Spil Og Leg fra Gildesalen. Der Harper suste, Giger klang Som Gran i Vaarens Vinde, Og Borgens vene Møer sang, Mens Dandsen gik derinde. «Væk!» raabte han, «fra Kongens Fest, Fra Harpelyd og Latter; Et Rige sakk for mig i Vest Med Eriks unge Datter. Lad Snekken rustes, – end ikvæld Vi lægge vil i Veien!» – – Da skreg en Ravn fra næste Fjeld Tæt over ham i Heien. Herr Audun standsed der han gik, Han kjendte Blodet stige – Han spurgte med et maalløst Blik Hvad Haldor vilde sige –; Men Svenden bøied sig saa smaat, Og smilte mellem Tænder: «Hil eder, Herre! Norges Drot – Nu eders Lod jeg kjender!» Da bugned Auduns brede Bryst, Saa Silkesærken revned, Der kom en Bævren i hans Røst, At mæle knapt han evned; Han hvisked: «Tyd, hvad Ravnen gol!» Da svarte Svenden atter: «Nu sang den om en gylden Stol For Dig og Kongens Datter!» Da trev han Kjæden af sin Hals: – «Gud naade den, som røber – –! Er Norges gyldne Stol tilfals, Jeg kjender vel en Kjøber! – – Tag Guldet her til Tak og Løn, – Alene hjem Du drage, Og meld, at Audun Hugleikssøn Hos Kongen bli’er tilbage!» I Øster dukked op en Sky Paa brede Uveirsvinger; Men høit fra Haakons Hal paany Det jubler og det klinger. Saa stormed han til Kongens Fest Til Harpeleg og Latter; – Men Snekken foer mod Vest, mod Vest Med Eriks unge Datter. (Mel. Vift stolt paa Codans Bølger) Med draget Ufredsværge, Forladt men uforsagt, Ved Kyst og Grænsebjerge Stod Norges Mænd paa Vagt; Der brast vel mangen Pande, Der rødmed Hjemmets Jord I Stævnet mod vor Grande, Den gjæve svenske Broer. Men Himlen har det villet At Norden skal bestaa; Thi var der blandt os stillet En Styresmand, som Faa; – Hans Hædersnavn skal bæres Hvor norske Hjerter slaar; Hans Værk, den Folkekjæres, Var Nordens Fremtidsvaar. Og derfor her i Laget Vi vier ham vor Sang! Her stod han dengang Braget Fra Frændestriden klang; – Nu veed de vrede Frænder At Enighed gjør stærk; Thi bør det sig hans Venner At prise høit hans Værk. Men meer end det sig sømmer Den Ædles Vennelag; En Løftets Skaal vi tømmer For Soningsværkets Sag. De norske Rifler ramme Vel grant, som før, i Dyst, – Men ei, os selv tilskamme, Det gjæve Frændebryst! Henr. Ibsen Festligt er Studentens Sind; I hans ungdomsrige Indre Luer Tankens Lampeskin, Der Ideens Kjærter tindre; Hverdagslivets tomme Spil, Hvor man træller, hvor man blunder, Kjender ei Studenten til, Aldrig gaar i det han under. (Festligt er Studentens Sind!) Tryllet er Studentens Syn, Verdens Val med Grus og Grave, Kjækt belyst af Aandens Lyn, Staar for ham som deiligst Have. Striden selv er ham en Fest, Freidigt han i Rækken træder, Gaar mod Maalet allerbedst Mellem fagre Rosenkjæder. (Tryllet er Studentens Syn!) Fager er Studentens Drøm, Rig er Skatten han vil vinde, – Leve da Studentens Drøm, Leve da den fagre Kvinde! Idealet i sin Glands, Vaardug over Ungdomskraften, Faldt vist aldrig paa hans Sands Fuldt og rigt som her i Aften. (Fager er Studentens Drøm.) Henr. Ibsen 1 Jeg vil ud, jeg vil ud i Guds Natur, I Vaardagens skinnende Lyst; Min Bringe bugner, jeg bryder mit Bur, Jeg har Vinger og Mod til en Dyst! Jeg har Mod til en Dyst mod Verdens Vee; Den har lænket mig længe nok. Nu vil jeg juble, nu vil jeg lee Mellem Vaarens vingede Flok! Elegiske Rimblomster aanded jeg frem Paa Rudens isnende Glas; En Hjertestraale fra Lysets Hjem Har nu dødet den klamme Stads. Mit Sind er som Snekken med Seil i Top, Jeg er ungdomsvælig og fri; Nu gaar min Bane mod Høiden op, Jeg stævner jer alle forbi! Overbord med Fornuftens Baglast kun! Sæt til saa den sidste Klud! Kanhænde jeg seiler min Skude paa Grund; Men jeg seiler jer agterud! 2 Bjerken sprætter i Bakkeheld Mellem Blaaveis og mosede Stene, Der gjærer et lønligt Livsensvæld I de unge vuggende Grene. Bjerken grønnes i Bakkens Læ Saa frodig som vilde den briste; Der gaar en vellystig Fødselsvee Igjennem dens Jomfrukviste. Bjerken glittrer saa frisk paa Fjeld, Den dufter i Morgenduggen, Skjønt let det hænder sig Jonsokskveld At den kvistes til Pynt om Gluggen. Bjerk i Bakken! For hvert dit Løv I de glittrende Jomfruklæder, – Jeg gjemmer et svangert Blomsterstøv Der voxer sig udad til Kvæder. Jeg eier som du et Livsensvæld Der gjærer sig op mod Dagen; Lad det saa standse til Jonsokskvæld Det gjør saa lidet til Sagen. Kanhænde jeg tystner før ribbet du staar – Hvad kjender jeg Skjæbneraadet –! Men frit i den fagre frodige Vaar Vil jeg synge fordi jeg maa det! 3 See, som tusind Seiersfaner I et Havbliks ro Staa de unge smekre Graner Over Hei og Mo. Under dem gaar Veien fremad, Ligegodt hvorhen – Ligegodt, naar kun ei hjemad – Et Gravøl Inderst, der Dalen bærer tilfjelds, Ligger en Bjælkestue; Gjennem Ljaaren glor to nøgne Nuter Ned paa den aabne Grue. Der er trangt om Himmel paa Thunet, Den er at see som en Strime; Der er trangt om Sol, – ved Jonsokstid Skinner den vel en Time. Men Folket paa Gaarden agter ei sligt, Det driver sin stille Virken; Sex Ugedage tilstøls og tilfjelds, Og Søndags Morgen til Kirken. – – Nu er det Tungeste truffet, – Manden ligger i Kiste. Aaben staar Døren; engang til Skal han mørkne den, det blir den sidste. Læst og hørt er de hellige Ord, Kirkelys brænder paa Baaren, Bedstemor stirrer med Sorgens Øie Opad, igjennem Ljaaren. Idag det tykkes den Gamle trangt Mellem de nøgne Nuter; Det bæres hende for som de beggeto Udover Taget luder. Hver seer paa sin Sorg, og den seer igjen, Og klemmer saa saart om Bringe; Det er som den sidder oppe paa Nuten Og slaar med sin sorte Vinge. Men ude ved Kirken er Dalen bred, Der er Solskin og Himlens Vidder, – Der er saa fagert et Lys at hente For dem, som i Sorgen sidder. – Uger vil gaa for de stille Folk Oppe i Bjælkestuen; De nøgne Nuter vil sagtens glo, Mere nær hinanden, paa Gruen, Og Solen vil tykkes dem mere rap, Der den daler ved Jonsokstide; Men Hugget er helet og Hugen stærk, Og Aarene vil nok glide. Thi falder det tungt i Savn og Skygger At bære paa Hverdagens Virken, – Saa er det livsaligt at længes imod En Søndags Morgen ved Kirken. (Henr. Ibsen) Maageskrig Det tykner over Hav og Hei, Det trækker op i Sør; Min danske Broer, det spaar nok dig En Kvæld med ublid Bør. Heroppe fra den norske Led En Maageflok i Flugt Bær Varselsbud paa Vingen bred; Det laater, som Vorherre veed, Vist mere stærkt end smukt. Men ligegodt, du Sjøfugl graa, I Raak paa Ranhest rid! Skrig ud, skrig ud; det faar nu gaa, Om Røsten ei er blid! Det faar nu gaa, at hæs du er Og ingen liflig Skald; Det bryder paa de blinde Skjær, Der er ivei et Ilingsveir, – Skrig ud, saa er dit Kald! Du Nattergal i Danmarks Skog Hvi harmes du fordi Den Trille, du dernede slog, Er glemt i Graneli? Selv er du fremmed Fugl i Nord, Er fostret udenlands, Er ætløs ved den norske Fjord, Og aldrig laa din Odelsjord Imellem Jøklers Krands. Sig, har du Broer min, Lommen, hørt Paa Flugt i Skyer graa; – Har den en Strube fin og snørt, Som Sjællands Lærker smaa? Der seiler den vel tusind Fod I Høstveir over Hei, Den graater som et Barn i Blod, Den lærer aldrig mild og mod Et Vaarkvældskvad af dig! Nu tro mig du; saalidt som Bøg Og Gran bortover Mo Faar under Stormens Buestrøg Den samme Feleljo, Saalidt har Danerskogens Stær En Sangbund i sit Bryst For Kvadet, som paa Bølger bær Tilsjøs fra Senjens Fuglevær En Graakvæld seent om Høst! Du danske Mand, selv er du arm Paa Magt og Marg i Maal; Men kræv ei derfor hadsk og harm Af Nordmand Bly for Staal. Dig er det, som er sakket af I Tidens Flugt og Færd, Dig var det længst, der grov en Grav For Mælet, hvast, lig Vintrens Hav, Lig dine Fædres Sværd! Du droges godt ved Grændse-Grind, Der randt dit dyre Blod; Men Fienden i dit eget Sind – Naar stod du ham imod? Du tugted Tydskens Hær i Dyst, Du jog ham hjem mod Sør – Men ynksom er din Seierslyst; Thi Tydskertroldet i dit Bryst Har Odelsmark som før! Du kvad om dine Sønners Daad, Men tydsk var Kvadets Gang, – Og tydsk var dine Døtres Graad, Som dine Skaldes Sang! Tydsk er din bedste Runestav Om Sagafolkets Færd –; Bryd Bøilen, det er Tidens Krav! Og tør du ei – saa gaa i Grav – Du er ei bedre værd! Henr. Ibsen Livshaven blomstred, rig gik du derinde, Saa rig som en Moder og Viv er at finde; En Fremtid du saa gjennem Haabets Skjær, – En Grav, en Grav laa iløn dig nær! Dødsenglen vinked, han bød dig at følge; Nu opad du stævner paa Lyshavets Bølge; Ei lindre du kan dine Kjæres Sorg, – En Grav, en Grav blev din Jordeborg. Vaardagens Blomster, som dækker din Kiste, De rummer en Trøst for det Haab, som vil briste, – De gjemmer et Livsfrø dybt under Muld: Bag Grav, bag Grav straaler Morgenguld! Klagende Sjæle, som skygges af Sorgen! Bag Natsløret vinker Forjættelsens Morgen; I Troen er Lægdom for Savnets Saar: Bag Grav, bag Grav er en Gjensynsvaar! (Mel. Aa kjøre Vatn aa kjøre Ved o. s. v.) Vi er en lystig og livsglad Flok Med Mod og manddomsfriske Tanker; Bag Stuevæggen vi længenok Laa indefrosset og for Anker; Nu er der Sommer over Bygd og Kyst, Og der er Sommerglæde i vort Bryst! Fjorden er blaa; Udad vi maa, At drikke Luft blandt Blomsterranker! Lad Livet true med Vee og Værk; Den svarte Alfeflok vi skræmmer! Vi har en Lægdom saa mild og stærk, Med Helsebod for Sjæl og Lemmer; De gode Aander er med os i Pagt, Mod Fiendeleiren gaar vi uforsagt; Landsen er fældt, – Fremad, som Helt, Med Seierskor af friske Stemmer! Ja, derfor leve vort Broderlag, Og trives vakkert gjennem Tiden; Vi slaa som Hærmænd for Lysets Sag, – Gud signe Maalet og Striden! Vor Tid er Daadens, og den trænger Mænd Med klare Tanker og med Sværd om Lænd; – Gjælder det saa, – Vel da, lad gaa! Vor Flok er stærk, skjønt den er liden! Henr. Ibsen Prolog fremsagt i det norske Theater den 21de August Sorgens Ord i Hal og Kirke Over Oskar længst er talt, Døde Konnings Daad og Virke Er i Digt og Toner malt. Ogsaa her fra dette Sted Skal en Stemme vidne med; – Vidne med, at langveis findes Ei det Sted, hvor han ei mindes. Saga er et Tonedigt, Rummer tusind Melodier, Snart de klinger, snart de tier, Alt som Livet artes rigt. Haarderaades gaar i Dur, Fulgt af Horn og Kobberlur, – Ædhelstans, i Mollkvad bløde, Aldrig ud hos Ætten døde. Og som hans Kong Oskars gaar Frisk og fyldig gjennem Tiden; Billedbølgen, ens og liden, Hvisker jo om Nordens Vaar. Thi er fagre Minders Magt Over Oskars Saga lagt; Aldrig den i Glemsel lukkes, Aldrig ud hos Folket slukkes. Ja, den melder om en Vaar, Som i Glands gik op for Norden, – Første Dagskjær over Fjorden, Klippefolkets Ungdomsaar! Og som moden Mand i Strid Ser imod sin Vaardrøms Tid, Saa skal Norden se tilbage Paa Kong Oskars lyse Dage. Thi i dem sprang Tanken ud, Og forstod sin egen Mening: Frændeaanders Aandsforening Blev det store Folkebud. Og i dem der fødtes Trang Til i Farvedigt og Sang Lydt for Norges Folk at tale Om dets Liv i Li og Dale. Hvad gjør Folket stærkt og rigt, Som dets Færd blandt Fjeldets Rifter, Som dets Fædres Storbedrifter, Mal’t i Kvad og Billeddigt? Som et Gjenspeil af sig selv Dybt at se i Kunstens Elv? Som i Toner høre klinge Svar paa Gaaden i dets Bringe? Derfor Oskars Navnetræk Ristes dybt i Runestenen; Folkedigtet, Folkescenen Under ham brød Banen kjæk. End er Veien trang og tung, End er Spiren spæd og ung; Men den slutter Livskraft inde, Tør vel op mod Høiden vinde. Og igjennem Tidens Flugt Engang, maaske langt der fremme, Tør vel Kunstens Manddomsstemme Tolke Oskars Saga smukt. Han har svunget Aandens Sværd, Han er vel en Digtning værd, – Værd en Digtning, skabt af Folket Og med Folkets Røst fortolket! Henr. Ibsen I Billedgalleriet (Af Henr. Ibsen) I Der boer en hæslig Svartalf i mit Bryst, Som stundom gjæster mig i onde Timer, I Eensomhed, som midt i Livets Lyst – Naar vaagende jeg drømmer eller rimer. Og naar den hvisker, om end nok saa tyst, Det er mig som en Dødningklokke kimer, – Som havde mig en gravkold Læbe kyst, – Thi efter Svartalfskik den heel sublim er: «Begriber Du ei selv», den hvisker fult, – «Hvor den er indholdsløs, den hele Færden; At Du har tabt din Tro paa Gud og Verden? Og kan du ei forstaa, dit Bryst er hult, Dit Ideal en Lygtmand i det Fjerne, Dit Maal et Stjerneskud – og ei en Stjerne?» II «Dit Indre er som Bakkehældets Bæk, Hvor Kiselstenen ligger tør paa Bunden Fordi den sidste Bølge alt er runden, Mens al din Sangerkraft med den er væk. Og naar Du troer at nynne gjennem Lunden, Saa er det ei din Bølge mild og kjæk, (Den havde Blomsten lyttet til med Skræk Og dog med Længsel, af den Klang omvunden.) Nei, det er kun de tørre Vindfaldsgrene, Som Efteraarets Blæst har hvirvlet ned I Elveleiet mellem golde Stene, – Og naar den friske Strøm med Jubel risler, Og Du vanvittigt troer at synge med, – Da er det kun det brune Løv som hvisler!» III «Og bild for Alting ei Dig ind at Flommen I Høst og Vaar forandrer din Natur; Du blier jo ligefuldt en stenet Ur, Naar din normale Tid igjen er kommen! – Ak, skal Du vente paa Begeistringstrommen, For kjækt at storme mod dit Fængsels Muur, Da er det bedre, at du bliver stuur, Og kun spagfærdigt knytter Haand i Lommen! – Taus svømmer Svanen til den døer, – men klangfuld Blier Stemmen, naar den skal sin Sjæl udaande; Ak ja! hvad mægter ikke Dødsens Vaande! Men vil Du derfor kalde den en Sangfugl? Vid, Livsforliset satte den i Flamme, Og husk, en Ruus formaar hos dig det Samme!» IV Jeg stod en Morgenstund i Galleriet Og drak Begeistring af den rige Kilde, Som Kunstens høie Fædre havde viet Til uforkrænkligt Liv med Hænder milde. Hvor er ei Sjælen let og Sindet stille! Det er som alle Storme havde tiet, Det er som alle Bølger havde biet I deres Flugt, og blidt mod Stranden trille! Hvad er hiin Stilhed vel i Kirkens Haller, Hvor Menigheden triner ind, andægtig Som det sig hør og bør i Herrens Tempel, Mod denne Stilhed, der som Duggen falder Paa Sindet her, hvor Aanden har sit Stempel Sat paa hver Tavle evigstærk og mægtig? V Hvad er det, som beruser mig saa mægtigt Imellem disse Evighedens Værker? Er det de store Navne, jeg bemærker, – Hvad heller Farvespillet mildt og prægtigt? Nei, hvad mig griber kjærnefuldt og vægtigt Er Tanken, at min Sjæl endnu saa stærk er, At den har Haab og Tro trods alle Klærker, – En Sats, som tidtnok klang mig selv fordægtigt. Ja her jeg føler, at i mig er Gud; Thi jeg formaar at gribes og beruses Ved Skjønhedstanken, der er foldet ud. Jeg skuer Gudsideen klar og plastisk; Se! derfor svulmer og min Sjæl elastisk, Og Tvivlens Dæmon i mit Indre knuses! VI Corregios «Nat!» med dine Helgenstraaler, Hvor har Du drysset Dagglands i mit Sind! Jeg stirret har i Dunkelheden ind Saa dybt, som noget jordisk Øie taaler. Mig griber Angsten paa Marias Kind Mens hun sin Fryd og Ve i Tanken maaler, – Jeg deler Mohrens Bøn, mens rige Skaaler Han rækker Barnet af dets Lyshav blind. Og Stjernen, som de fromme Hyrder skimted, – Der peged did, hvor Frelseren var stegen Som Menneske fra Himlen ned til Jorden, – Se, den har og for mig i «Natten» glimtet, Min Frygt er kuet og min Tvivl er vegen, Den skjønne Mythe er til Sandhed vorden! VII Og Rafaels «Sixtinske Jesu-Moder» Med Frelserbarnet mellem sine Hænder, Imedens Himmelen sin Hvælving spænder Om Tusinder af milde Engleho’der! – Og saa den trivelige Nederlænder, Som sidder veltilmode i sin Bod, der Til Overflod er fuld af døde Ænder, Og Gjæs og Høns og andre Verdens Goder! Den Ene overskygger ei den Anden: Violen kan jo dog med Tulipanen Forliges nok saa godt i en Bouket; Og tør da ikke jeg i en Sonnet, Som Anemonen med den gyldne Iris, Forbinde Rafael med Jan van Mieris? – VIII Thi mindes skal Du, at i Kunstens Rige, Der er det ene Formen som har Rang; Hvis Du vil dømme Skaldens Tonestige, Saa hør hvorledes, ikke hvad han sang. Hvad Kunstneren har tænkt vil Intet sige, – Lad da Ideen gaae sin egen Gang; Det hjalp kun lidt mod Himmelen at hige, Hvis ei paa stærke Vinger Du Dig svang; Ja Formen, Formen kun i Et og Alt Formaar at adle Kunstneraandens Foster Og stemple det som stort og genialt; Ja, Formen hylder jeg hvad end det koster! Begribeligt! thi, tab det ei af Sigte: Ved Formen blive mine Vers til Digte! IX Og hvorfor skal da vi Poeter rave Med øllet Hjerne om Ideens Baal, Og blindt afsted paa Versefødder trave En Hestelængde foran Tankens Maal? Se, Kunsten er jo dog en Strudsemave, Der døier Alting, Selv Granit og Staal, – Og Du kan fodre den med Grød og Kaal, Som med den gyldne Frugt fra Edens Have. Og hvortil da de overstemte Toner, Og denne Sværmen-om i Regioner, Hvor Vingen brister og hvor Stemmen svigter; Istedetfor at slaae i Jorden Rod, Og skabe Billeder med Kjød og Blod Fra Hverdagslivet, som Stillebens-Digter? X De stille Morgentimer er tilende, Og jeg er vakt af mine Drømmes Dvale, – Thi broget bølge gjennem alle Sale Besøgende hvorhen jeg vil mig vende. Og Recensioner mine Sandser blænde; Jeg føler mig som Vaarens første Svale Idet den atter gjæster Hjemmets Dale Men endnu ikke kan sin Rede kjende: Jeg skued Alting i Morganataage; Nu kritiseres her fra alle Kroge Saa det tilsidst mig Sind og Syn forvilder. Hvad maa dog ei et Digterhjerte døie! Ak, hvilken Marter for et lyrisk Øie, Naar det skal skjærpes ved Kritikens Briller! XI Og mellem Klyngerne Repræsentanter For alslags Kunstbegeistring er tilstede; Her En, som fægter i æsthetisk Hede, Fordi han selv har Rang blandt Dilettanter, Og der en Anden, hvis Begeistring skranter, Fordi den fostredes af Livets Lede, Og derfor trænger til lidt lunken Væde, Dugperlens Surrogat for Potteplanter. Og hist en Tredie med aabne Øren, – Det ene Ind- det andet Udgangsdøren For hele Skarens klingende Kritik; Han lytter stille, med opmærksomt Blik, Er ganske enig med dem Allesammen, Og spør’ tilsidst hvad Prisen er – paa Rammen. XII Men i den indre Sal, hvor Dagen falder Med dæmpet Lysning gjennem Vindvets Bue, Hvor Spaniens høie Mesterværker skue Zigeunerdunkle gjennem Seclers Alder, – Der klinger ei det kritiske Rabalder, Der brænder ene Kunstnerdrømmens Lue Saa tyst som Kjærten, der til Andagt kalder Ved Korsets Tegn i Katholikens Stue. Thi for Murillos høie Himmelfrue Der sidder tankefuld en Kunstnerinde I stum Beskuen af sit Fortidsminde; Og hendes Sjæl sig svinger som en Due, – Vi følge den paa Versets lette Vinger, Lad se, om Fredens Olieblad den bringer! I Billedgalleriet (Af Henr. Ibsen) XIII «Min Barndoms Eden blev lukket og stængt, Og jeg stod udenfor Gjærdet; Min Confirmationsdragt paa Væggen hængt, – Ak, det var Ceruben med Sverdet! Og henover alle de smukke Blomster gik Tidens Plov og Harv; Min sidste kjæreste Dukke Gik til mine Søskend’ i Arv. Min egen Verden mig havde forstødt, Og foran mig laa en fremmed; Dens Væsen tyktes mig huult og dødt, Jeg higed tilbage mod Hjemmet. Jeg dukked mig ned som Svalen I Drømmenes stille, dyssende Sø. I vække mig ei af Dvalen, – Deroppe maatte jeg dø!» XIV «Dengang jeg gik i Skolen, Var Mod nok i mit Sind, Saalænge til Aftensolen Var dalet bag Fjeldets Tind; Men sænkte sig Nattens Skygge Henover Aas og Myr, Saa kom de Spøgelser stygge Fra Ammens Eventyr. Og hvis jeg lukked Øiet, Da drømte jeg Saamangt, Og alt mit Mod var fløiet – Gud vide maa hvorlangt! Nu er der en Forandring Med Alting i mit Sind; Nu gaar mit Mod paa Vandring Ved Morgensolens Skin. Nu er det Dagens Trolde, Nu er det Livets Larm, Som drysser alle de kolde Rædsler i min Barm. Men sidder jeg bag Fligen Af Nattens lune Slør, Da vaagner al min Higen Saa ørnedjærv som før. Jeg trodser Hav og Flammer, Jeg seiler som Falk i Sky, Og glemmer Angst og Jammer – Til næste Morgengry.» XV «Det er mig for lummert i Dalens Dyb, I Stuen det er mig for trangt; Ak, havde jeg Vinger, jeg fløi afsted, Jeg ved ikke selv hvorlangt! Ak, havde jeg Vinger, jeg fløi afsted – Der maa jo dog gives en Kyst Med lægende Urter mod Længselens Gift I dette urolige Bryst. Se, Søsvalen stævner jo vidt over Hav, Den finder sig dog tilsidst En Revne, hvortil dens mødige Fod Kan klamres en stakket Frist. Jeg ved ikke selv, om til Vest eller Øst Jeg helst mig paa Vingerne svang; Jeg ved kun, at Nuet knuger mit Bryst Og Stuen er mig for trang!» XVI «Jeg stod i Kunstens høie Helligdom, En aandig Klarhed over Blikket daler, Fra Barmens Dyb en Røst forkynder som Corregios fordum: «Ogsaa jeg er Maler!» Da var min Lod bestemt, min Higen stillet, Og foran mig laa Livet lyst og rigt; Det blev mit Kald jo, hvert et Sjælens Billed At klæde deiligt i et Farvedigt. En Fredens Aand er i mit Indre dalet; Nu fatter jeg tilfulde hvad jeg vil jo! Og i min Kunstnerdrøm, som Idealet, Staar først og fremst «Madonna» af Murillo. Som han i et begeistret Øieblik Til Tavlen fængsled sine Digtersyner, Saa vil jeg, med den Skaberhaand jeg fik, I Farver tolke hvad i Aanden lyner!» XVII «Og der gik Dage og der gik Aar; – Til Kunsten jeg drømte mig viet; Nu er min gjøglende Drøm forbi, – Paa Loftet staar Staffeliet. Nu staar jeg der atter som gudsforladt, Min Livstraad er overklippet. Og hvorfor? Fordi jeg uagtsomt greb Paletten for Nøgleknippet. Gud ved, der var Billeder nok i min Sjæl, Kunstnerinde var jeg i Aanden; Der mangled mig blot en eneste Ting, – Men det Ene var – Kunstnerhaanden. – Jeg ridser med Blyant et Vrag i Storm Mellem rullende Havsensvover; Ifald jeg var Digter, jeg ridsed med Pen En lyrisk Skitse derover. Men midt i min Armod der gives en Trøst, Hvorved min Fortvivlelse tier; Den Trøst, der er Redningsplanken for mig Og andre Drømmegenier. Erindringens Trøst med al sin Lyrik, Og Ret til poetisk Kvide; Smukt har jeg drømt og er grusomt vakt, Saa har jeg vel Krav paa at lide. Og derfor jeg sætter mig til og fra Og maler og drømmer og maler, Og lider og mindes og stirrer imod Mine gjøglende Idealer.» XVIII Som Kunstnerinden hist i Billedsalen, Saa har jeg ogsaa sværmet vildt og smukt, Og spilet Digtervingerne til Flugt, Og drømt en Bane gjennem Skyportalen. Ak, ogsaa jeg har fristet Flugtens Dalen; De sidste Vingeslag har Kraften slukt, – Mit Foraars Fabelbog er læst og lukt, Nu har jeg Tid at grunde paa Moralen. Jeg vandrer i mit eget Galleri, Hvor mine Tavler staa som Himmeldronningen, Zigeunerdunkle, naar forbi jeg kommer. Og som af Blomstens Saft den travle Bi Til Kubens Vinterforraad suger Honningen, Saa suger ogsaa jeg min Livsvaars Blommer. XIX Hvi har jeg aldrig følt min Evnes Knaphed, Naar Livets tamme Ænder flagred om mig? Hvor huul end deres Snadren forekom mig, Begreb jeg dunkelt kun min egen Slaphed. Jeg havde drømt om Ørnevingers Raphed, Og mellem Ænderne tilkort dog kom jeg, Og Rendestenen tvang mig til en Omvei, Saasnart kun Livets Gjæs jeg fløi omkap med. Har jeg maaske en mere luftig Sfære Hvor mine Kræfter strække bedre til? – Nei, min Begeistring er en Sæbeblære, Og Poesiens Fond et Billedspil, En Haandfuld Brikker, Lemmer af Figurer, Hvis Sammenføining over min Natur er. XX Hvad gives vel i Verden mere latterligt End Elegier over lyrisk Nød, Og Poesi, som er i Fødslen død, Og Klynk, at Hjertet kun paa Sorg og Nat er rigt? Tro mig, Din Sangmø handled mere datterligt, Ifald Dig hun, lig Cimons Datter, bød Det fulde Bryst, hvor Livets Kilder flød, Og nærte dig anstændigt og forfatterligt. Thi hvortil baader vel de glatte Vers, Af Riim omslyngede paakryds og tvers, Ifald paa hule Klager de forødes? Ak, lad dem dø derinde, hvor de fødes! De er jo Døgnets Børn; og Formens Fagerhed Formaar kun slet at dølge Stoffets Magerhed! XXI Seil med Forstand; thi Digtersnekken krænger Ved mindste Pust af Livets Ironi, Hvis ud dit Nødsignal naivt du hænger, Og staar ved Roret uden Energi. Og frygt kun ikke for at Klagen sprænger Dit Bryst, om ei den vorder løst og fri; Det er jo Karret kun med Gjæring i, Som for sin Overflod til Afløb trænger. Men hvis den ædle Druesaft er runden, Og Karret eier kun af Vinens Ild Den tørre Bærme mugnende paa Bunden, Da kan du lukke det hermetisk til, Og lide paa, at det sit Indhold aver; Det sprænges ei; det falder blot i Staver. XXII Min Svartalf gjæster mig ved Dag og Nat, – Dog ikke meer jeg ræddes ved dens Komme; Naivitetens Foraar er jo omme, Og jeg begriber hvordan Alt er fat. Saa tro som Dragen under Fjeldets tomme Forladte Hvælving ruger paa sin Skat, Saa freder Alfen om den sidste Blomme, Der staar igjen forvildet og forladt. Og Blommen er de ængstelige Tanker, Der vugge Sindet mellem Frygt og Haab, Og vække Tvivl og Tro paa Kaldets Daab. Den slynger sig omkring min golde Sjæl, Saa kjærligt som de foraarsfriske Ranker Paa Sydens Viinbjerg om en rodløs Pæl. XXIII I Haven udenfor mit Vindu stod Et Æbletræ med blomsterfyldte Grene, Der sang en liden Fugl for mig alene Om Livets Herlighed og Overflod. Nu raadne Blomsterne ved Træets Rod, Dets Blade rasle mellem Grus og Stene; En Stormdag rev dem bort fra Livets Scene, Og Foraarssangeren sit Ly forlod. Nu har jeg Høst forinden og foruden; Den blege Riimblomst tegnet staar paa Ruden, Jeg knuger isnende mod den min Tinding. Og hvad besidder jeg som Savnets Lindring? Et visnet Mindeblad, en Stump Erindring; Det er det Hele, – det er Livets Vinding! Aandens Hird, den higende, den unge, Hilser Norges Drot! Brand i Bringe lokker Kvad paa Tunge, Avler Laat og Slaat. Derfor kommer vi i Flok og Følge, Gjæster Dig med Kvad, Rister paa Studentens Mindeblad Runer, som ei Tidens Tand skal dølge. Arven har Du efter Oskar taget, Taget Arv og Gjeld Efter ham, som heiste Treletsflaget Over Norges Fjeld. Kongearven vil Du tro bevare, Den er rig og stor, Rummer Folkets Kjærlighed i Nord. Kongegjælden vil Du engang klare! Du vil klare den og aldrig glemme Oskars stærke Ord: «Strid har ei blandt Nordens Stammer hjemme; Der kun Brødre boer!» Kun med Frimands Ret og Frimands Evne, Paa sin Odelsgrund, Kan de samlet staa i Fredens Stund, Som i Stridens store Vigridstævne! Gaa da foran, Konge, vi skal følge Flagets løste Dug! Vore Brødre bagom Berg og Bølge Har den samme Hug. See, paa Dig er Nordens Øie rettet; Din er Daaden nu, – Vort er Haabet: Aldrig svigter Du Hvad Dit Kongeord har os forgjættet! Henr. Ibsen FØR TALEN Saa tidligt maatte Baandet briste, Saa tidligt sænktes Du i Jord; Men Sørgekrandsen om din Kiste Er ei dit Mindes sidste Spor; Det rækker over Graven ud, I Haab paa Gjensyn hist hos Gud. Livsaligt Haab i Verdens Kvide, For Sorgen bedste Helsebod! Det letter Striden ud at stride For dem, Du her saa brat forlod, – For hende, som i Smerten gaar; For Gubben, som ved Graven staar. EFTER TALEN Saa hæv dig, Sjæl, paa frigjort Vinge, Søg hjemad til Gud Faders Skjød! For os skal Haabets Røster klinge Om Gjensyn bagved Grav og Død. Vort Hjem er ikke Nat og Muld, Men Evighedens Morgenguld. Atter samles glade Sangerskarer Under Fanens Flig, Atter Sangens Søn i Mindet farer Vest mod Agders Vig. Atter gaar den billedfagre Sage Sjælens Syn forbi, – Vækker Vaar og Digt og Melodi, Drysser Foraar over Vintrens Dage. Som en Bautasten paa Kjæmpegraven Taler tyst men kjækt, – Saa skal Fanen staa i Sangerhaven, Samle Slægt for Slægt, – Bære udad over Tidens Strømme Sagnet rigt og smukt Om vor Sangerfærd, vor Sangerflugt, Om dens glade Eventyr og Drømme. Guldbaldyret, fagre Kvinders Virke, Fik den Sangens Daab; – Synligt Spir paa Sangersønnens Kirke, Tegn paa Tro og Haab, – Under dig som Menighed vi mødes, Tjener Sangens Aand, Styrer frem mod Lyset Haand i Haand, Øger Guldets Skat, som aldrig ødes! Henr. Ibsen Hastværkslinjer til H. Ø. Blom Brand i Taget, Nød for Dør, Vækker mangen døsig Evne, Maner den, som blunded før, Til det store vaagne Stævne. Gamle Garnisonskumpan, Ogsaa Dig Signalet vakte Op fra Brixen, hvor Du strakte Dig som knækket Vindfaldsgran. Nød for Døren, Brand i Tag, Blæser Liv i dorske Dyder; Farens store Fællessag Gjør til Helt Cafféens Skryder; Selv den gamle Graa paa Stald Vrinsker ved Trompetens Skrald; Ogsaa Du bandt Sværd ved Side, Ogsaa Du vil ud at stride! Den blev kaldt paa Dansk en Fløs, Der ifjor bar ud slig Fabel: At din gamle rustne Sabel Endnu sad i Slidren løs. Ak hvor lang, hvor lang en Næse dog Vil ei nu de Godtfolk faa, Som har sagt at længst Du laa Liig paa Prent i Thues Læsebog! Men saa vist hin Snak var gal, Rygtefuglene forfløine, – Seer vi nu med aabne Øine Du er vakt og – national. Thi saa norske Næveslag, Slige spræke Rygtagsfagter Fra den gamle gode Dag, Kun en ægte Nordmand magter. Dybt i Dal, hvor Daaden blunder, Sad Du stur i lange Aar; Nu Bersærkermod Du faar, Klikker med din Muskedunder! Lidt Amunition tilbage Har Du og for Nuets Strid: Krudt fra Gammelostens Dage, Skraa fra Akvavitens Tid. «Torsk» og «Slusk», og hvad som bedst, Buldrer broget gjennem Braget; Ak, jeg tænkte sidste Rest Knalded i Campbellerslaget. Trods Protesten, før jeg gav, «Stimen» dog i Fjorden føiter; Thi i Morgenbladets Hav Seer man Narrehvalen sprøiter. Ha, ifald vor unge Lejr Havde slig en Bjørkebejner Fremst i Flok hvor Pile regner, – Da var sikker nok vor Sejr! Derfra vore Klager nu! Sorgen vil man finde billig, Ved at see en Mand, som Du, Hverve sig til dansk Frivillig. Gid den blive Dig til Gavn, Kampen hist i Fiendens Kjæde! Gid de lønne Dig dernede I vort norske Kjøbenhavn! Solden, som Du har ivente, Tør vel længe staa paa Rente, – Bare dog, før Aar er omme, Dannebrogen maatte komme! – – Et blev glemt, da sidst jeg skrev, Nemlig Noget om Hr: Comus, Som af Smagens Major domus Hjem i Norge nægtet blev. Nu er den Ting overflødig: Fra din Digtergrubes Schakt Har Du selv for Dagen bragt Comisk Gulderts attenlødig. Som von Tybo Du behændigt Om Dig selv og Brabant sang; Mester Gert Du gav anstændigt, – Derom mer en anden Gang; Viddets Læg i Versets Hoser Slunken er, men græske Gloser – Degnens Alpha, Beta, Gamma – Har hos Plebs man ingen Skam a’! Hanegal Dig huer ilde, Det kan være Mening i; Hanegal i Nattens Stille Rummer dog sin Profeti. Derfor bedst, var Satsen slettet; Thi saa vist som i Parkettet Smagskapun tør reise Hale, Tør paa Scenen Hanen gale! – – Selv Du slidt har Norskhedsvamsen, Som med Haan Du slænger væk! Mindes Du hin Kamp med Bamsen, Malt med djerve Sagatræk? Der var Ordlag, fulde, runde; – Læg Du dem i danske Munde, Prøv det blot, og Du kan tro, Bamsen blir «en Oldenso». Den var norsk, din brune Bamse, Veier vel en Hærmand op; Derfor lad om Liv os gramse Udfor Stup i Spring og Hop. Vogt Dig blot for Myren, Kjære, Hold dog Peltsen blank og reen; Følge lad, som Kampens Meen, Revet Skind men uskadt Ære! Længe vil Du ei forblindet Rase mod dit eget Folk; Folkelivet, Folkemindet Har sit Krav paa Dig som Tolk! Heller end at hyle Rama- Skriget mod vor unge Stat, – Sjung for Scenen ud et Drama, Som en dobbelt Renegat! Henr: Ibsen Prolog Der lever en gammel Sage Fra Indiens Fabelland; Den melder om Slottet, som reistes Ved Flodens hellige Strand. Der siges den lykkestærke Eier af Lampens Skat Reiste de gyldne Tinder Alt i en eneste Nat. Hans Ønske forstentes i Kvader, Hans Higen høined sig stærk, Den voxte til Søiler og Buer Under det stolte Værk. Hans Maal var et Verdens Vidunder, Men Ungdom laa over hans Sind, Se, derfor han lo i Nøden Og Tvivlen fløi aldrig derind. Og derfor kom gode Aander Fra Jord og fra Himmel og Hav; Hans Længsel i Malm de støbte, Hans Drømme de Legem gav. Thi kunde den lykkestærke Eier af Lampens Skat Bygge de høie Tinder Alt i en eneste Nat! – – – Fabelens Tid er ude; Kravet er mér end Tro; Værket vil Daad, ei Drømme, Skal det i Høiden gro. Men Sindets unge Fortrøstning Eier en evig Magt; Med Haabet, det friske – fagre, Staar tjenende Aander i Pagt. See, derfor vi trøstig bygger Vor samlende Tankes Slot; Venlige Aander er med os, – Thi voxer det jevnt og godt. Snart staar det som fuldbragt Gjerning; – Vor Tak da til hver og een, Som bar til vor lykkestærke Tanke en øgende Steen! Epilog ved Hr. og Mad. Døvles Beneficeforestilling (Fremsagt af Mad. Døvle) Minder, som i Dagen dukkes dybt tilbunds i Glemsels Væld, – Syner, som i Larmen slukkes, maner mig i denne Kvæld. Hvad her inderst inde gror og vil frem til Klarhed famle, – vil jeg binde, vil jeg samle til et varmt, et taksomt Ord. Fast et Barn jeg prøved’ her første Gang de unge Kræfter; Stjernen, som jeg higer efter, tyktes vinke mig saa nær. O! det var et smukt Bedrag, og jeg lærte Dag for Dag: Did er Vejen tung og bakket, did er Livet selv for stakket. Mig var Verden fjern og fremmed; Kunstnertrangens unge Skud fra mit eget Sind slog ud, voxte der som Børn i Hjemmet. Livsensglade, tit forfløjne, ud i Dagen jeg dem jog; I dem venlig favnetog saa paa dem med milde Øjne. Jentens Sang paa Sætervold, Drøm og dejligst Digt i Dale, Skovliv bagom Aas og Koll, var det mig saa kjært at male. Hvis jeg kun et enkelt Drag, ud fra Hjertedybden drevet, stilled’ frem i Lys og Dag, har jeg ej forgjæves levet. Tak for Følget paa min Vej, tak for alle milde Tanker, tak for Minderne, som ranker sig til Skrud for Livets Hej! Bedre vil jeg vel engang bære frem mit Hjertes Trang, Trangen til, trods Fjeld og Bakke, ovenfra ved Daad at takke! Mel. For Norge, Kjæmpers Fødeland Vort Norge er en Fæstning god Med sine gamle Volde; For dem sank Ufredsmænd i Blod, Mod dem brast Fiendens Skjolde; Thi bagved stod paa Landevagt En Fylking, arm, men uforsagt, – Og Frihedsflagets høie Pragt Sig over dem mon folde. Saa hvast var norske Bondens Syn, Saa sikkert var hans Sigte; Hans gamle Rifle slængte Lyn, Som Fienden ilde likte. Men saa kom Fredens Sommerpust; Paa Væg hang Riflen klædt i Rust, – Dog vee, om slig den hænger, just Naar ingen Mand tør svigte! Nei, Norges Mand er fri og stærk, Han har en Arv at hæve; Han ved, at før var Idrætsværk, Et Storværk blandt de gjæve. Et Hurra da for En og Hver, Som Seirens Løn fra Stævnet bær! Ram, alle Mand, som disse her, Naar Tiden Daad mon kræve! Henr. Ibsen (Mel. For Norge, Kjæmpers Fødeland) Nu skinner Kronens Gyldenrand Om norske Kongens Pande; Nu er der Højtid over Land, I Bygd som langsmed Strande. Og er han fjernet fra os end, Han mindes højt blandt sine Mænd; Thi Kongen er Soldatens Ven, Det skal han stedse sande. Der bagom Grændsefjeldet bor Vor gjæve svenske Frænde; Om Staalet hans gaar mangt et Ord; Vi ved hvor det kan brænde. Han staar, som Gubben, stærk og fast; Men vi har Ungguts hede Hast: Slaar vi to sammen, slaar vi hvast, Det skal vor Uven kjende! Ja, gjælder det engang for Nord Mod fremmed Vold at stride, Da gaar vi frem i Kongens Spor, Med Svensken ved vor Side. Det blir en Kroningsfest paany: En Kongering af Hædersry Skal klar om Kongens Pande gry, Som Dag ved Sommertide! Henr. Ibsen (Mel. Hellig Olaf stod ved Fjorden o.s.v.) Ud fra Norges Kyst med norske Mænd ombord Snekken svam mod Mælars Strande; Nordens høje Drot gav Svenskens Mænd sit Ord, Løfted Kronen om sin Pande. Svenskens Fremtidshaab fik Daabens Vigsel der; Norges Mænd stod hos, som Vidner En og Hver. Stilt sit Ord de gav: Sejer eller Grav, Fred og Hærfærd med vor Grande! Over Grændsefjeldet foer en Højtidsfærd; Det var Svenskens Mænd, de Bedste. Højt i Haand tog Kongen Norges Spir og Sværd, Frit han kunde Kronen fæste. Svenske Brødre, da stod I som Vidner tro, Saa, at Nordens Drot har Rum for Kroner to! Kongens Ejendom Vil I værne om, Den tør ingen Voldshaand gjæste! Kroningsstævnets Digtning over Norden gaar, Fagrest Saga den os lærte: I har ærligt knæsat Norges Fremtidsvaar, Vi tog Eders til vort Hjerte. Højt og helligt er endnu som før det Kald, Knæsat Grandesøn at fostre i sin Hal. Frisk er endnu til Nordens Yggdrasil, – Ormen knust, som Roden tærte! Henr. Ibsen Paa dette Sted jeg engang Som Fremmed traadte frem; Mig skilte Fjord og Fjelde Fra Frænder og fra Hjem. Saa hjerteklemt jeg nærmed Mig Scenens snævre Rand; Thi kloge Øine vogted Paa den ukjendte Mand. Da var det trangt herinde Og lavt under Tag, Og Tanken i sin Famlen Led vel mangt et Nederlag; Men ud af de kloge Øine Lyste Mildhedens Skjær; Ei længe som en Fremmed Stod den Fremmede her. Her raktes mig Vennehænder Til Pagt, som end bestaar, Her blev det mig saa hjemligt Som i min Moders Gaard – Da følte jeg Ungdomskræfter, – Jeg vilde, jeg skulde frem! Det blev mig en hellig Gjerning At hædre mit Nybyggerhjem. – Nu er det lyst herinde, Og høit under Tag. – Og Tiden peger fremad Mod en gryende Dag; Men hvo er den, som glemmer Sin fattige Barndomstid, Da Huset maatte støttes Ved Barnehaandens Flid! Og rives den gamle Stue, Og reiser sig af dens Grus En bedre Bygning i Dagen, Et lysere, høiere Hus; – Da er det kvægsom Tanke Gjennem Tidens Trang og Meen: Jeg ogsaa var med at lægge Til Værket en enkelt Sten. Hav Tak da for Styrkedrikken, Mig raktes i Kjærlighed! Tak for hvert lysende Minde, Jeg tager i Livet med! Tro skal jeg hige og virke, Gaar det end sent og smaat, Frem mod Ideens Kirke, Op imod Tankens Slot! Vi er et Folk, vort Land er frit! Saa lød i Sang og Tale En Livsensjubel stærkt og vidt Udover Norges Dale. Med Smerte født, i Trængsler svøbt, Med Frimænds hvasse Ordlag døbt, I Løvens høie Billed støbt, Brød Norges Aand sin Dvale. Men ve dig, norske Mand, ifald Du sløvt dig lukker inde Bag Væggen i din Fortidshal, Med Drømme om dit Minde. End har du mangt et Slag at slaa, End mangen Trængslens Vej at gaa, End mangt et Sejrens Maal at naa, Før Hvilen tør dig finde! Fri er du først, naar Aandens Flag Tør foldes frit fra Stangen, – Naar Fædres fagre Tonelag Tør tordne gjennem Sangen. Fri er du først, naar Aasens Bryn, Naar Vaardags Guld, naar Høstkvælds Lyn, Gaar frem for Tanke, som for Syn, I Hjemmets Lys fra Vangen. Fri er du først naar Nordens Hegn I Syd staar rejst og fredet, – Mens mørskne Tiders Trældomstegn I Øst er slængt bag Ledet. Fri er du først med hele Nord! Thi ve den Mand, der kun har Ord Til Hjælp i Nøden for sin Bro’r; – Hans Glemselsgrav staa redet! Saa værg din Odel uforsagt, Om Horn og Faner kalde, – Og hold ved Varden Nattevagt, I Fjeldets Sønner alle! Speid over Grændsen viden ud, Fra Dal til Dal bær Baalets Bud; For Frimand kjæmper Friheds Gud, – Hans Sag kan aldrig falde! Henr. Ibsen I Havsnød (Marts 1861) Den tykkes vel arm, den norske Strand, Med træløse Holmer i Brott og Brand, Helst under Leden der Vester; Men indenfor finder du lun og lukt Mangen glittrende, solvarm Bugt, Hvor trygt du dit Anker fæster. Der har du lutende Løv til Læ; Akeren er som en Sjø at see Med Dønning i gylden Grøde. Inde ved Bryggen med Flag paa Stang, Opunder Hei paa en jordgrund Vang, Ligger Træhuse gule og røde. Der har jeg faret, der har jeg drømt, Mens Uveirsalvor og Solgangsskrømt Jog over Havets Pande. Livet derborte har fattige Træk; Men mangen Daad, baade stærk og kjæk, Jeg fik dog iblandt at sande. Det er længe siden; dog mindes jeg end De stille Kvinder, de tause Mænd I Kampen mod Veirets Vælde. Deres Saga er kort, og brat forbi, – Dog, stundom er der en Gjerning i; Det er slig en, jeg her vil fortælle. Der boede ude i slig en Havn En gammel Lods; jeg har glemt hans Navn, Men ved han var med «paa Reden». Der slog han som Unggut hiin høie Dag, Da Nelson heiste det hvide Flag; Og saa kom han hjem efter Freden. Nu var han lud og veirbidt og graa. Hans trende Sønner var saa som saa, Efter Alles Dømme derude. Sjøgutter var de for vist og sandt; De nævntes de Første paa denne Kant, Naar det gjaldt at borde en Skude. Naar Ilingen tykned og Sneekavet drev, – Saa ud med Skjægten, – i Seilet et Rev, – Saa foer de for Veirets Vinger. De vidste hver Rende, trang eller bred, De kjendte hver Baae langt af Led, Og Skuden i Havn de bringer. De skreg af Livsmod i Stormens Brag; Og bar det imod, saa Slag for Slag De slog til Baaden var fremme; Men sloges de gjerne mod Brott og Brand, Saa sloges de ligesaa gjerne iland; «Desværre», sa’e Folk derhjemme. I slig en Udhavn, veed man jo nok, Ligger som tidest en talrig Flok Af fremmede Skibe for Anker. Snart staar en Kuling fra urette Kant, Snart er der Skade paa Seil og Vant, Snart er der grisne Planker. Men saa er der Liv i den lille Bugt! Inde paa Vangen gaar Dandsens Flugt Med Fløiter og Klarinetter. Danskens Viser og Russens Sang, Engelsk Hornpipe og fransk Cancan Broget sig sammen fletter. De Tre, jeg nævnte, var stundom med; Men da var der Fare for Lagets Fred. Jeg vil ikke Grunden granske, Nok er det, det gik som et sikkert Ord, At naar sine stærkeste Eder de svor, Saa laa der paa Havnen Danske. Engang en Sommer løb ind en Brig Med rankest Reisning og smekker Rig, Og med Dannebrogsflag fra Stangen. Djervere Gutter var skjelden seet, End de, som reved fra Raaen let, Da Briggen stak ind om Tangen. Næste Kvæld var der Dands og Spil, Næste Nat gik der blodigt til, – For den Nat var de Tre i Laget. Danskerne banded, de Norske skreg; Men Ingen seired, og Ingen veg. Gjensidig hævdet var Flaget! De Danske tærged med spottende Ord; Men blodige Eder om Gjengjæld svor De Tre ved det næste Stævne. Saa letted Briggen en vakker Dag; Fra Gaflen flommed det fagre Flag. Det Møde var lang Tid at nævne. Og onde Ord fik de døie, de Tre, Fordi de kunde saa ilde sig tee; Men den Tale var faafængt baaren. Saa gik det en Sommer, og Høsten med; I Uveir Vinteren lakked og skred, Og saa led det udpaa Vaaren. Da kuled det op i vildeste Il Med Sneekav og Skodde en Nat i April; Det brød paa Baaer og Grunde. Den Nat var nok Ingen i Havnen til Ro; – Da hørtes et Skud, – og saa hørtes to; – Det kom fra de ydre Sunde. Ved Varden samled sig Gammel og Ung; Men Havskodden vælted sig tyk og tung; Der var ikke Sjø at skimte. Kun engang, hvor Brottet gik hvidt og gult, Det lød som en enkelt Torden hult, Og de saa noget Rødt at glimte. Da letted Skodden og Solen randt. Det var som om Bølgerne røg og brandt, Der de dukked hverandre i Hasten. Men midt i Brændingen laa en Brig Med rankest Reisning og smekker Rig, Og med Dannebrogsflag fra Masten. Det Flag, som stolt har viftet paa Val, Det slog nu Luften som Nødsignal! – Der var ikke Tid at vende; Og Seilet bakked og Ankeret faldt; Det var om Liv eller Død det gjaldt I næste Minut kanhænde. Oppe ved Varden de Gamle holdt Raad: «Er dette Veir for en aaben Baad?» «Gaar ikke Sjøen for vældigt?» Men alle klaged med enig Mund: «At det er Danske, som slig gaar til Grund, Det tykkes os mest uheldigt.» «Over fra dem har vor Føde vi faat, Sammen med dem har vi smuglet saa smaat; Vi har mangt et Almindings-Minde.» Saa Klagen lød i de Gamles Ring; Men de Tre, de sagde nok ingen Ting, – For de var ikke der at finde. Dog, ud fra Odden der skar en Baad; Rappere den, end de Gamles Raad, Der den brød sig en Vei mod Veiret! Stundom den dukked, stundom den steg; Men de Tre i Baaden af Livsmod skreg; – Saa var de ombord, – havde seiret. Sjøen gik sort, som flommende Muld; Uveirssolen gav Rødt og Guld; Det tykned og gnistred om Vraget. Det var som de tydske Farver tre – De rakk sig fra Luvart, de spratt i Læ, De bed efter Dannebrogsflaget. Da voxte Stævnet til Leg paa Val; Der bævred ei længere Nødsignal Ombord i den danske Skude. – De Tre, som kom, var med Farvandet kjendt; Nu Ankeret kappet og Bougen vendt, – Saa lændses for alle Klude. Det bar fra Land mellem Skjær og Grund. Snart ligger Briggen i Øresund, Og rider imag for Anker. Men Lodserne fra den norske Strand, De fik sin Hyre, – de sloges iland, – Men foer hjem i alleslags Tanker. Dog, havde de bedre Lærdom kjendt, De havde nok sagt som saa omtrent: «Fortæl til de tydske Stormænd, At maa I for Dannebrogsdugen slaa’s, I faar vel en Haandsrækning oppe fra os, – Men først fra de norske Nordmænd!» Henr. Ibsen Mel. Herr Peder kasted Runer Der drog en disig Dæmring over Fjeldet; Den bar det Bud: Snart Mørkets Magt er fældet. Men Folket saa idrømme Et fjernt Morganasyn, Et Slot med Spir og Tinde Højt over Aasens Bryn. Over Hav maa dog Snekken fare, For at naa til det solskinsklare Tankens Slot. Dog hist og her imellem mørke Graner De vise Mænd har Syn, hvor Folket aner; Den lange Fimbulsvinter Med Drømmes Døs forsvandt, – Da var det Norges Majdag Lys over Landet randt: Fagrest Syn var at se paa Fjeldet, – Der laa og lyste i Straalevældet Tankens Slot. Ja, det var Folkedrømmen, livsensbundet, Med Folkesind og Idrætshænder grundet! Saa rejstes frit et Lidskjalf Paa Borgens høje Tind, Og Odins kloge Fugle Fløj derfra ud og ind. Bygger Aanden dog end ihærdigt, Aldrig saa du paa Jorden færdigt Tankens Slot. Det er som Kirken, rejst af Stridsmænd bolde; Hvad Dagen bygger, bryder Nattens Trolde. Op da, du unge Fylking, – Staa tro paa Nattevagt, Og værg om Tempelhallen, Med Lysets Aand i Pagt. Engang taarner sig Spir og Tinde, Da skal Søjler og Buer binde Tankens Slot. Hil da vort Lidskjalf, Sædet i det Høje, Med Langsynsvidder for det stærke Øje. Derfra er Broer spændte, Som aldrig brydes af, Vidt over Rummets Ørken Og over Tidens Hav. Derfra vidnes skal lydt for Jorden: Fagert bygget staar højt i Norden Tankens Slot. Henr. Ibsen Odelbaaret, Sølverhaaret pryder daadrig Mand. Lyn i Aand og Øie, – Gave fra det Høie; – Kraftens Leder Værket freder, Steenstrup vil og kan! Held og Hygge stedse bygge Gubben et Paulun. Aarene kan svinde; aldrig dog Hans Minde! – Storbedrifter Saga rister – Steenstrup kjender Hun. Vi som sjunge ere unge arbeidsføre Folk. Ærefrygt vi nære for den gode, kjære Kraftens Leder, Værkets Freder, Kundskabs ædle Tolk. Alle Dage Vi ledsage Steenstrup hjerteglad. Traf vi ikkun Smagen, naar paa Fødselsdagen høit vi sjunger og der runger for Ham et Hurra! Mel. Højest løfter jeg da Guldpokalen Mørkt var Landet; – Fjeldets skumle Pande skygged Dalen trang; vredt mod Stranden skummed Fjordens Vande; Stormen kvad sin Sang. Tung var Kviden under Hyttetaget, Agren negted Brød; stængt var Havet, og derover lød dumpe Drøn; thi nær klang Vaabenbraget. Det skal mærkes – under Trængsels Dage flytted Frihed hid; deraf pligter du nu Varsel tage for din Daad, din Id. Lad det kjendes paa de Mænd, du kaarer, at i Raad og Færd de er Arven tro, og Fædre værd, der er Malm i dem fra Fjeldets Aarer! Norges Mand, af gyldne Arvestykker ifra Eidsvolds Thing, skal du stedse hamre nye Smykker som en Draupners Ring! – Slut en Fylking om den Skat, du eier, staa paa Vagt om Land! Frihed værges kun af vaagen Mand; Hugen raader for den halve Seier. Ud sin Krone Friheds Blomst skal folde bag det stærke Værn, lægge Rosenskjær paa Moer golde, paa de sorte Tjern! Fredens Krands om Olafsøxen slynges til et varigt Tegn; Lykkens Dug skal drysse paa vor Egn, Nordens Held fra Vaar til Vaar forynges! (Mel.: af Reissiger) Hil Slettens Dronning, hil dig, Skaane, Du Hjem for Nordens første Drøm, Hvor Slægtens Barndoms Minder blaane, Lig Fjeldes Rad bag Tidens Strøm. Hid stævned fordum Nordens Ældste, Hid gik dets Drotter frem til Strid; Men ud af Dysten gik det frelste, Forligte Nordens Gyldentid. Dog nys Du saa et bedre Stevne, – Den nye Tids Braavallaslag. Da Ættens Yngste var at nævne I Fylking for vor Fremtids Sag. Det er som end Valkyrien skotter Udover Nord; hun Sejren ser; Thi Nordens nye Slagdags Drotter Var Øhlenschlæger og Tegnér. Her flommed Flaget først for Verden, Det planted blev i Sverigs Jord; Vel mødt da, svenske Mand, paa Færden Med Brødrene fra Dan og Nor. Lad kun vor kloge Uven forske Papirets Ord ved Nat og Dag, – I Fylking Svenske, Danske, Norske Har Ungdomslykken for sin Sag. Henr. Ibsen (Mel. «For Norge, Kjæmpers Fødeland») Der meldes i en gammel Bog Fra Hamars Storhedsdage Om Fædres Sed, paa Farmandstog Til fremmed Strand at drage; Men vendte Snekken atter Stavn Nordover mod sit Hjemlands Havn, Da bar den Rigdom i sin Favn, Da bar den Guld tilbage. Dog helst, der siges, bar den frem Fra fjerne Verdenskanter En Høst, som har i Syden Hjem, Af Frø og fagre Planter. De voxte godt i Norges Jord, De blomstred, lig en Haves Flor; Thi de tog Odelsgrund i Nord, De Sydens fagre Planter. Slig foer og Du i Bølgedands Til Frænden i det Fjerne; Du fører Aandens Guld til Lands Og mangen vægtig Kjærne. Ja, Ungdomshjertets dybe Nyn, Hvert Tankens kjække Sejerslyn, Hvert Kunstens fagre Storhedssyn, Er vel en vægtig Kjærne! Men gavnløst er dit Virke brudt – Det tør Du aldrig glemme – Ifald Du hører Færdens Slut I Festfarvellets Stemme. Hvert Frø skal brydes Odelsjord Til Friluftstrivsel i vort Nord, – Et Drivhusliv for Frænders Flor Har kun i Sagnet hjemme. Thi engang maa det kjendes dog, At Danmarks Bøg tør pege Mod Lys i Norges Graneskog, Som Gran blandt Sverigs Ege. Dit Hjemlands Træ dør aldrig ud; Det voxer bedst, som Friheds Brud, Ilag med Frændestammers Skud, Der spratt i Stævnets Lege. Henr. Ibsen Sæterhytten paa Dronningbjerget (Af Henr. Ibsen) Reist er Hytten paa Norges Fjeld, Rundt om dens Fod skal sig kjærligt blande Roser fra Nordens Bakkehæld Med Blomster fra mildere Lande. Her skal fra Syd Erindringens Bud Samles med Nordens kjærlige Tanke, Stedse forynget folde sig ud, Som den evigt grønnende Ranke. Her til den lille eensomme Plet Knyttes saa rigt et Minde, Knyttes et Navn, – det er kun Eet, Dog Trende slutter det inde. (Mel. «For Norge, Kjæmpers Fødeland») Vi sov i Nuet, sov os smaa, – Og drømte os saa store; Men Morgnens Vind skar Taagen graa, Og Dagen kom tilorde. Og Nordens Syn, som nys var lukt, Jog Mindets døde Drøm paaflugt, Og der blev Liv ved Sund, i Bugt, Og Liv langs alle Fjorde. Vi, Sønner af det norske Fjell, Som Grandfolk sør ved Sundet – Det vaagne Norden – skjønner vel, Forlænge har vi blundet. Til Drøm er Natt, til Daad er Dag, Til Sejr i Kamp er hejst vort Flag, Saa vist, som Værget hvast i Slag Har først sin Gjerning fundet. For god er Løvemankens Ragg Til Kjælderliv at friste, Som Gyldenpynt paa støvet Plagg Udover Mindets Kiste. Den rystes skal til Værn og Held For Brødre tre fra Sund og Fjell; – Se, derfor skal vort Lag ikveld Ej tære Mindets Niste. Nej, udad, fremad vil vi se, Tilhavs i Dagens Bulder, Som Aandens Adelsbrødre tre, Med Korset paa vor Skulder. Vort Maal er et forjættet Land; Alt højner sig dets fagre Strand. – Øg Sejl! Dit Minde, Nordens Mand, Er Korset paa din Skulder! Henr. Ibsen (Mel.: I Rosenlund) Der staar et lokkende Underslot I Mindets dæmrende Morgen; Men Dagens Skyer sit Alvorsgraat Drog, lig et Slør, over Borgen. Dog – fylder Festens Lyst dit Sind, Slaar Sjælen sine Vinger, Og Flugten gaar mod Borgens Tind, Hvor Skjønhed ler og klinger. Ja, den er mer end en flygtig Rus, Den Stund, som vies til Glæde; Den er et svalende Aandesus Paa Dagens Slaphed og Lede. Den er en Higen mod det Hjem, Hvor Sjælen laa som Larve, Og som forklaret stiger frem I Toner, Lys og Farve. Saa drik af Livsglædens stærke Væld, Gaa ung og varm til dit Virke, – Og saa paa Skyflugt i Festens Kveld Mod Skjønheds vinkende Kirke. Hil Hver med Sangbund i sit Bryst, Med Syn for Jublens Baner, Med Vinger for den glade Dyst, – Hil Festens fagre Svaner! H. I. Mel. Norafjeld med Jøkel blaa Nybygt staar Studentens Hal; Bag dens Mur dog bygger Aanderne fra Ordets Val, Tankestridens Skygger. Da vor Bolig fik sin Daab, Smykt af fagre Kvinder, Flytted ind Studentens Haab Med hans stærke Minder. Tørner Tanker Skjold mod Skjold Trindt de tusind Dale, – Folketankens Idavold Er Studentens Sale. Her skal Kampen kjæmpes ud, Naar den hist har tonet, – Her den Faldne, lig en Gud, Reise sig forsonet. Hugg skal skiftes uden Had Af en Aandens Ridder; Kamp er Sandheds Tvættningsbad, Seet fra Højdens Vidder; Ord skal eje Værgets Vægt, Der det slaar i Striden; – Dom skal fældes af en Slægt, Som staar over Tiden. – Synligt staar fra denne Dag Soningstankens Mærke, Mejslet ud i dybe Drag, Fyldt med Minder stærke. Og en mild Fortrøstnings Magt Bor i Kvindens Gave: Den er Kransen kjærligt lagt Over Valens Grave. Henr. Ibsen Længst taug de norske Tunger, Lig Fuglen stur og sky; Nu frigjort Sangen runger Fra Fjord og Bygd og By. Langs Led i lyse Sommer Gaar Sangens Sønners Lag, – Foran som Mærke flommer Fagre Kvinders Flag. Forvist en Løftets Evne I Bergensfærden bor, – I Vikens Sønners Stævne Med dem fra Trondhjemsfjord: Den Fugl, som Farten vover Rundt Lindesnæs og Stat, Han naaer vel engang over Kjøl og Kattegat. Ja, unge Norges Røster Skal runge lydt engang Blandt dem fra Sør og Øster I Nordens Trefoldsklang; – Da nævnes skal med Ære, Hvo Tanken tog i Favn, – Men fremst skal Tonen bære Gamle Bergens Navn! Henr. Ibsen Mel. Hur länge skal i Norden Vort Samfund har en Saga Lig Norges Sønner flest: I Ringhed blev det fostret, Og Nød var daglig Gjæst; – Det stred, som Nordmand strider For Liv sin længste Dag, – Med Selvhjælps Styrkebelte, Under fattigt Tag. Vort Samfund har en Saga Hver Normands Saga lig: Det ejer Mindeguldet, Erindringsskatten rig, I Friheds Morgen fostret, I Storværkstider døbt, – I Folketankens Billed Mejslet ud og støbt. Da Frihedskraften flommed Rundt Land i vildest Trods, Hvor svulmed Aand og Arme Ubændigt, som blandt os? Men da saa Klarheds Dæmring Forjog den vilde Rus, Faldt og det første Dagskjær Paa Studentens Hus. Gaa foran! Det er Kravet. Gaa foran al din Tid! Gaa foran, hvor det gjælder, I Norges Ungdoms Strid! Skjønt femtiaarig Gubbe, Du er jo ung endnu, – Du har af Iduns Æbler Tusind fagre, Du! Henr. Ibsen Mel. af F. A. Reissiger Atter samles glade Sangerskarer Fra det fagre Tog, Atter Sangens Søn i Mindet farer Op mod Bergens Vaag: Atter gaar den billedrige Sage Sjælens Syn forbi – Vækker Vaar og Digt og Melodi, Drysser Solskin over Vintrens Dage. Som en Bautasten paa Kjæmpegraven Taler tyst men kjækt, – Saa skal Fanen staa i Sangerhaven Samle Slægt for Slægt, – Bære udad over Tidens Strømme Sagnet rigt og smukt Om vor Sangerfærd, vor Sangerflugt, Om dens glade Eventyr og Drømme. Guldbaldyret, fagre Kvinders Virke, Fik den Sangens Daab; – Synligt Spir paa Sangersønnens Kirke, Tegn paa Tro og Haab, – Under dig som Menighed vi mødes, Tjener Sangens Aand, Styrer frem mod Lyset Haand i Haand, Øger Guldets Skat, som aldrig ødes. Henr. Ibsen Paa Akershuus Sommernatten har sit milde Slør henover Jorden strækket, Taagedunkle Stjerner spille Mat og sølverblegt bag Dækket. Bølgen letter nu sit trange Bryst med dump og dæmpet Stemme; Hør det er dens Barndomssange, Som den aldrig kan forglemme! Slummerdysset hviler Staden Roligt under Søvnens Kaabe, Fjernt igjennem Kirkegaden Høres Vægteren at raabe. Gamle Akershuus seer roligt Gjennem Taagen henad Søen, Stundom nikker han fortroligt, – Synes mig, – mod Hovedøen. Akershuus, den gamle Jette, Staar der vist i stærke Drømme, Maaskee glider han med lette Aareslag paa Mindets Strømme. Se, nu gjæste ham de svundne Skikkelser fra fjerne Tider, Ikke meer af Graven bundne Gjennem Hallen let de glider. Bag de høie Salsvinduer Dirrer der en blaalig Lysning, Ja, jeg seer det grant og gruer, Greben af en stille Gysning. Se, hvo er hiin høie Ridder Med den dunkle Glød i Øiet, Han, som taus i Salen sidder I sin Stol foroverbøiet? Ja, forvist! Kong Christjern er det! Mørk er Panden, Kinden gusten. Haanden famler efter Sværdet, Klingen er af Blodstænk rusten. I Karnappet staar en Kvinde Høi og fyrstelig at skue; Ha, det rinder mig i Minde, – Det er vist Knud Alfsens Frue! Og der er vist mange Andre, – Barske Helte, Kvinder milde, Som igjennem Salen vandre I det dybe Midnatsstille. Se kun der, – – ah, nu forsvandt det; Thi: «Løs af,» det lød fra Vagten; Akershuus med Aandsgevandtet Staar paany i Hverdagsdragten. Kuns naar Livet gjør en Pause I sin vante, travle Færden, Sværmer Aanden i sin tause, I sin midnatsdunkle Verden! – Brynjolf Bjarme Fugl og Fuglefænger Engang, medens jeg var lille, Sprang jeg i min Faders Have; Fuglen sang sin Morgentrille Frit fra Gren og Gjerdestave. Og jeg skar af Granepinde Ret en sindrig Fuglefælde; – Førend jeg til ti kan tælle, Sidder Fuglen alt derinde! Og jeg bar med grusom Glæde Fælden ilsomt ind i Stuen, Skræmmed Fuglen ved mit vrede Blik og ved min Støi og Truen. Da jeg ret mig havde moret, Og tilgavns min Grumhed mættet, Lod jeg Fælden staae paa Bordet, Aabned saa forsigtig Brættet. O, hvor bruger den sin Vinge! Liv og Frihed er den buden, – Let mod Himlen vil den svinge Sig, – men styrter knust mod – Ruden! Du er hævnet, grusomt hævnet! Ogsaa mig en Magt har hildet I en Fælde, hvor jeg evned Kuns at flagre om forvildet! Og paa mig et Øie stirrer Koldt og haanligt gjennem Gittret, Dette Blik min Sjæl forvirrer, – Rædsel har mig gjennemsittret. Og naar grant jeg tror at ane Stien, der skal Frihed bringe, Segner jeg med knækket Vinge Ned ifra min drømte Bane. Brynjolf Bjarme Edderfuglen Edderfuglen i Norden boer, Den fostredes op ved den sorte Fjord, Den plukker af Brystet de bløde Duun Og bygger en Rede saa varm og luun. Der vil den ruge sin Yngel ud Mens Stranden smiler i Sommerskrud, Men Kystens Fisker er grum i Sind, Han lister sig tyst under Skjæret ind. Forvist er han Fuglen en kostbar Gjæst; Han plyndrer dens Rede til sidste Rest, Før han forlader det nøgne Skjær, Han bringer til Snekken den sidste Fjær. Men Edderfuglen har i sin Barm En Kjærlighedsfunke mild og varm, Den plukker af Brystet de bløde Duun Og bygger sig atter en Rede luun. Og plyndres og denne, saa bygger den dog Sin Rede paany i en lønlig Krog, Den plukker af Brystet den sidste Fjær, – Den veed ei, at Fiskeren alt er nær. Dog hvis han røver dens sidste Skat, Da føler sig Fuglen af Haabet forladt, Da eier den kun et blødende Bryst, Da sygner den hen paa den øde Kyst. – Saa rig er ikke Menneskets Barm! Det bygger sig og en Rede varm, Det dækker den til og smykker dens Bund Med Blomster fra Sjælens inderste Grund. Men røves kun eengang dets lønlige Skat, Saa hylles dets Sjæl i en evig Nat, Da sygner dets Kraft og dets freidige Lyst, Da eier det kun et blødende Bryst. Brynjolf Bjarme Bjergmanden Klippe! brist med Larm og Brag For mit tunge Hammerslag; Nedad maa jeg Veien bane Mod det Maal, jeg kun tør ane! Dybt i Fjeldets stille Nat Vinker mig den rige Skat, – Diamant og Ædelstene Mellem Guldets lyse Grene. Hist i Dybet er der Fred, Fred og Nat fra Evighed; Ban mig Veien, tunge Hammer! Til Naturens Hjertekammer. Engang sad som Barn jeg glad Under Himlens Stjernerad, Sad paa Vaarens Blomsterleie, Havde Himlens Fred i Eie. Men jeg glemte Vaarens Pragt I den midnatsdunkle Schakt, Glemte Fuglens glade Sange Dybt i Fjeldets hvalte Gange. Dengang først jeg treen herind, Tænkte jeg med barnligt Sind: «Dybets Aander skulle raade For mig Livets store Gaade.» «De skal lære mig hvordan Blomsterknoppen spire kan, Hvorfor Heiens fagre Blommer Sygne hen, naar Høsten kommer.» End har ingen Aand mig lært, Hvad mig tykkedes saa sært, End er ingen Straale runden, Som belyser det fra Grunden. Har jeg feilet, fører ei Da til Klarhed denne Vei? Lyset blænder jo mit Øie, Hvis jeg søger i det Høie. Nei, i Dybet maa jeg ned, Der er Fred fra Evighed, – Ban mig Veien, tunge Hammer! Til Naturens Hjertekammer! Saadan gaar det Slag i Slag, Til han segner træt og svag, Ingen Morgenstraale skinner, Ingen Klarhedssol oprinder. Brynjolf Bjarme Kong Haakons Gildehal Du gamle Hal med de Mure graa, Hvor Uglen bygger sin Rede; Saa tidt jeg dig seer, maa jeg tænke paa Kong Lear paa den vilde Hede! Han gav sine Døtre Kronens Skat, Han gav dem sit dyreste Eie, – De jaged’ ham ud i den sorte Nat At færdes paa vildsomme Veie. Du Hal, som tynges af Tidens Vægt, Du maatte det Samme friste, – Du gav en utaksom Efterslægt Den dyreste Skat du vidste. Du gav os Erindringens gyldne Høst, En Saga med Billeder rige, – Men spored’ du vel i noget Bryst En taksom Tanke at stige? Der maatte du stande, som Albions Drot, Til Leeg for de kaade Vinde; I Sekler peb Stormen med Haan og Spot, Omkring din graanende Tinde. Nu snakkes jo lydt om at Folket er «vakt»; Det prøver vel Feilen at rette; Saa flikkes med Pjalter din Kongedragt, – Du har alt en Narrehætte! Og derfor, du Hal med de Mure graa, Hvor Uglen bygger sin Rede, – Saa tidt jeg dig seer, maa jeg tænke paa Kong Lear paa den vilde Hede! Henr. Ibsen Byggeplaner Jeg husker saa grant, som om idag det var hændt, Dengang jeg saa i Bladet mit første Digt paa Prent; Der sad jeg i mit Kammer og med dampende Drag Jeg røgede min Pibe i saligt Selvbehag. Jeg nynned og jeg læste vist for tyvende Gang Avisen, som jeg den Dag fandt særdeles interessant; Og Phantasien drev sit ubændige Spil; – Ak Herregud! lidt Sværmen hører Livet dog til! Et Drømmeslot jeg bygged; det gik lystigt og fort, Jeg satte mig to Formaal, et lidet og et stort; Det Store var at blive en udødelig Mand, Det Lille var at eie en deilig Liljevand. Mig syntes at i Planen var en herlig Harmoni, Men siden er der kommen Forstyrrelse deri; Alt som jeg blev fornuftig, blev det Hele splittergalt: Det Store blev saa lidet, det Lille blev mig Alt. Markblomster og Potteplanter «Min Gud! jeg kan ei Deres Smag forstaa, Veed ei, hvor De har Deres Øine! Hun er ingen Skjønhed, og regnes maa Saa halvveis til de Forfløine!» – Ja vistnok det mere stemmende var Med Tonen i Livets Dramer, Ifald jeg mig kaared et Exemplar Iblandt de normale Damer. De prange, som Vinterens Blomsterflor, Saa ziirligt i Vindueskarmen; Som Potteplanter i lunken Jord De spire ved Kakkelovnsvarmen. Og regelmæssigt hver Blomstergreen Forynges efter sin Dvale; Ja, var jeg fornuftig, jeg kaared mig En Imellem de mange Normale. Hvad hjælper Fornuftens kløgtige Garn! Dens Røst er mig led og vammel; Thi hun er et Markens Friluftsbarn, Og sexten Skjærsommere gammel! En Fuglevise Vi gik en deilig Vaardag Alleen op og ned, Og søgte os paa Bænken Et kjøligt Hvilested. Og Vestenvinden vifted, Og Himlen var saa blaa; I Piletræets Krone sang En Fugl for sine Smaa. Jeg malte Tankebilleder Med broget farvespil, – Hun stirred stille for sig hen Og lyttede dertil. Den lille Foraarssanger Baade kvidrer og leer, – Men vi – vi tog et smukt Farvel, Og mødtes aldrig meer. – Og naar jeg eensom vandrer Alleen op og ned, Saa har for alle Fugle smaa Jeg aldrig Ro og Fred. Den lille Skjald fra Grenen Har vist lyttet hvor vi gik, Og gjort om os en Vise Og sat den i Musik. Den er i Fuglemunde; Thi under Løvets Tag Hver vinget Sanger nynner om Hiin lyse Foraarsdag! (Mel. I Rosenlund under Sagas Hal) Mens Lien lysner, og Skogens Flor For Løvfaldsstakken maa vige, – Her vier ind vi en Urtegaard For Aandens evige Rige. Den ligger høit paa Klippegrund, Den staar med Mure trygge; – Gud signe mildt fra denne Stund Det Værk vi her mon bygge! Men Fjeldets Sønner de veed saa vel, At Urt kan artes paa Heien, At Tollens Top, der den gror paa Fjeld, Mod Himlen kjækt finder Veien; De veed at Straa bag Bergets Ur Kan gyldne Kroner bære; – Saa trives og bag Skolens Mur Den grøderige Lære! Thi Gud vil sende sit Godveir ned Til Urtegaarden herinde, Saa Tankens Spirer, saa Aandens Sæd Sig frem til Modning kan vinde; Han skjænke Frimarks Luftning mild, Og Lys fra Livets Vidder; Thi Friluft trænger Tanken til, Som Vaaren Fuglekvidder! Saa vær da viet til Sjælerøgt, Du Aandens hellige Have! Det Frø her lægges, det spire trygt Udover Slægternes Grave! Skil aldrig Livets Vaarnatur Fra Skolestuens Tanke, – Og see i Skolehusets Mur Et Værn, men ei en Skranke! Henr. Ibsen Med Sommer i Sjæl for vi frem gjennem Sund og Fjord; Livsmodet blomstred i bølgende Chor! I Løvsprætt under Led, I Fuglesangen med, Fandt vi samme higende Drift som i os, – Længsel imod Lyset med Jubel og Trods! Ja, Sangerens Sind er som Bjerken i venest Vaar; Gjærende Kraft gjennem Aarerne gaar; Der modnes den tilsidst, Som Løvkrands over Kvist, – See, da er hans Fylde i Kvad sprungen ud: Længsel imod Lyset er Livsgaadens Bud! Men hist i det lokkende Lysland er Kvindens Hjem, – Kvadfrøets Spirer fra hende gik frem; Til hende de paany Som voxne Kvad skal fly! Priset være Kvinden hvor Sangbølgen gaar, Hun er fagrest Dagglands i Sangerens Vaar! Henr. Ibsen 4de Juli 1859 Unge Norge, sænk dit Flag, Lad det foldes tungt om Stangen; Der er Sorg i Glædens Lag, Høstveirstyngsel over Sangen. Sommersol i Li og Lund Har ei Smil for Folkemund; Helbud over Landet rider, Melder at Kong Oskar lider! Ja, han lider langt herfra, Har ei Syn for Sol og Sommer, Unge Norge, send ham da Folkehjertets fagre Blommer! Luft fra Livets friske Væld Tør ham lindre for en Kvæld; Sæt dig stille ved hans Leie, Skjænk ham hvad du har i Eie! Han for dig har stridt og tænkt, From og folkekjær i Lande, – Nu har fulest Sot sig sænkt, Som et Slør, om Kongens Pande; Gjæst ham nu med Vuggesang, Tag ham som et Barn ifang, Lad mod Drømmens Land ham stævne, – Fager Drøm har Lægdomsevne! Kongen lider! Høit og hult Gaar hans Bryst, som Sjø for Stormen, – Ak, det var saa rigt og fuldt, Er nu Hjem for Helsotsormen. Unge Norge, hvert dens Hugg Svale du med Sangens Dugg; Folkets Kvad for Kongens Helse Lindring har, om end ei Frelse! Hvil da, Konge, sødt i Blund; Folket om dit Leie sidder; – Gjæst idrømme Norges Lund, Furumo og Fjeldets Vidder; Langsmed Led i hver en Bugt Er der søndagsligt og smukt. Kvæg dig, Konge! Fromt og stille Feires Folketankens Gilde! Hist i Dal med Elvesus, Under Urd og Høifjeldsrygge, Ligger Bondens Bjælkehus Mellem Liens Løv iskygge. Gubben med det hvide Skjæg Staar paa Hellen udfor Væg, Standser ham, som opad rider, – Spørger hvor Kong Oskar lider. Og som før den Gamle staar Ensom udenfor ved Stuen, Ryster sine hvide Haar, Breder Bjerk og Bar om Gruen. Det er Oskars Dag idag, Derfor er i Hytten Lag: Hæggeblom paa Skab og Hylde, Og i Hjertet Tankers Fylde! Styr din Flugt udover Vik, See paa Gutten hist i Haven; See hvor han den røde Flig Fæster høit paa Gjerdestaven! Han har hørt af Fa’er en Dag: Flaget er Kong Oskars Flag, – Derfor han fra Lysthustaget Leger Konge, – heiser Flaget! Svanevinget, under Seil, Skummer Briggen langt derude Med Kong Oskars Navn i Speil, Helgeklædt med Treletsklude; Veirbidt Sjøgut seer fra Dæk Bølgedandsen vild og kjæk. Norges Seiler evigt bære Norges Flag til Oskars Ære! – Ak, min Konge, – stakket Drøm Folkets Vuggesang dig skjænker; Ormens Helbid, Smærtens Strøm, Magtløs dig til Leiet lænker; Men ifald en Luftning sval Vifter over al din Kval, – Tag det for en Bøn, som svinger Sig mod Gud fra Folkets Bringer! Henr. Ibsen Folkesorg Nu bærer Kirkeklokken Bud Vidt over Fjord og Fjeld; To Frændefolk i Sørgeskrud Ta’er med sin Drot Farvel. I lønlig Ro, paa alfart Torg Er Tanken een idag, – Fra Bjelkehus og Kongeborg En Æt i Graad, to Folk i Sorg Om Oskars Sarkofag! Tilsammen længst har Folk og Drot I Smertens Dage lidt; Nu er det stilt paa Kongens Slot, Thi ud har Kongen stridt. Snart Gravkapellets Port er lukt, Der blunder han i Fred, Men udenfor skal blomstre smukt En Sæd igjennem Tidens Flugt, – Den skjær ei Døden ned. Hans Leer i Graven hviler sødt, Hans Sjæl i Lyset boer, – Der har han Søn og Fader mødt I de Forklartes Chor. Som Sagnets Helt til Himmelport I Faldnes Følge kom, Saa foer Kong Oskar seirrig bort, Han gik med Frelsensfølge stort Ind til Gud Faders Dom. Men Følget var ei Valens Høst, Sværdbidte Mænd paa Rad; Hans Sag er talt med bedre Røst: I Folkets Takkekvad! Fra Oskars milde Færd paa Jord Sprang lyse Alfer ud; De gik at vidne der han foer, Og derfor var hans Hird saa stor Da ind han tren for Gud. Saa hvil dig, Drot, hos Herren ud, – Her er din Gjerning endt; Dit Virke staar i Sommerskrud, Som fagrest Monument. Den Sorgens Sky, som har sig bredt Om Land, vil spredes ad, – Men Oskars Kamp for Sandt og Ret Skal bo hos Folk og Kongeæt I Nordens Minderad! Henr. Ibsen Sendebrev til H. Ø. Blom Da det tilagters gik for Nordens Guder, Da Balder fældet var og Odin sad Som sløvet Bedstefaer paa Lidskjalfs Puder Iblandt de blundende Einheriers Rad, Mens selve Thor laer staa det fyldte Fad, Og Brage døsig over Harpen luder: Da spaaede Vala: «Snart staar Verden tom». Nu reiser Wiehe; – nu spaar H. Ø. Blom. Du er den Vala, som profetisk lyner, Imens for Folket du poetisk spaar, Du melder metrisk om de sikkre Syner, Som foran Raaheds-Sildestimen gaar, Af Svartalfflokken, som ved Grænsen staar, Du skimter alt et Glimt af Horn og Tryner; Men hvad Du saa, paa Vingehesten flyvende, Staar trykt i Morgenbladet for den 7de. Du ræddes for et Ragnarok, som alt Staar med «barbaries» for Døren truende; Forsaavidt klæber Tankehalen luende Til Digtkometens Korpus tyndt og skralt, Men, tro mig, alle Muser finder gruende Dit Billed-Figenblad for kort og smalt, Hold derfor op, som Skald, vor Kunst at kværke, Gjør Prosa; – Verset kommer Dig paatværke. Husk, af Din Gjerning kjendes skal Din Tro, Lad derfor ei paa Glatiis ud Dig narre, Du tror Dig selv en Smagens Ridder jo, Og dog Du vil vor gamle Moder «parre» Med en af Kobbelet for Thesbis Karre, – Ja, Gud forlade Dig, med Beggeto! Den Kjøtertanke er i Kjernen raadden, Den Tankekjøter er paa Vers for lodden! Du digter om et Rollefags Doublering, Mens Folket kræver Krigskvad til sin Kamp, Du fantaserer over Remplacering, Dit Øie blænder Thevandsbordets Damp, – Du har en Hippogrif med god Dressering, Men leier Læredigtets Vognmandsgamp; Høit foran staar en Borg med Tind og Takke, – Du vælger Farten baglænds nedad Bakke. De tog engang fra Pyramidens Indre Et balsameret Lig i Dagen ud, Det laa saa stolt i sit forstente Skrud, Det havde glemt hvor vakkert Sol kan tindre; Hvad Nyt det saa, det agted tifold mindre End sjunkne Oldtids bankerotte Gud; «Et bittert Smil» om Mumiens Mund mon spille, Med Spot mod Tiden – for den ei stod stille. Paa samme Sæt Du aabned denne Dyst; Med Magt Du Tiden vil i Slummer tvinge, Du harmes ved at høre Livet klinge, Du længes ned igjen i Gruben tyst; Dog var der engang Sangbund i dit Bryst, Derinde mangen Tankealf fik Vinge, Fløi ud, blev Landnamsmand, formerte Ætten, – Men Du – benægter Ægtefødselsretten! Du seer ei Folkekravets fulde Føie, Du spotter Frugten af Din egen Sæd, Mismodig vil Du lægge Bruget ned, Den Mark, Du engang selv var med at pløie. Er det ei meer end Ukrudt vi maa døie? Læs hvor du vil, tag disse Strofer med; – Dansk Ordlag raader jo i hver en Linje, Dansk Tænkesæt er Hemsko selv paa Vinje. Men nu tilbage til din mørke Spaadom, At Ragnarok er ventendes bag Jul. Op alle Mand, mød frem og læg nu Raad om Det bedste Surrogat for Kunstens Suul! Vor egen Barkekost er besk og ul, Det hjælper hverken Bønner eller Graad om, – Men Verdensborger Kunsten er, veed Læserne, – Saa før en Troup da hjem fra – Japaneserne. Nei Tingen er at Kongens Kjøbenhavn Har Eneret paa den Trafik i Landet; Thi som Madeiras Most, skjønt falsk og blandet, Blir ædel Vin paa Fad i Skudens Stavn, Saa kommer hid til os mangt navnløst Navn, Som flux faar Værd ved Farten over Vandet; Her bænkes Den ved Kunstens Høibordsbrædder, Som hist kun gjeldte for en sjællandsk Skrædder. Tal derfor ei med fuldt saa høie Ord, Om Smørbasun og Syngen-op og Klynken, Den klæder ilde denne Næsens Rynken; Ved Hjemmevirket fra Din egen Moer; Det tør og hænde sig at Skaalens Synken Blir paa den Side, hvor Du mindst det tror, Hvis jeg tar den af Dig justerte Vægten Ibrug ombord i gammelstrandske Jægten. Din Skylden er, ifald jeg her tar Post, Og passer op dernede hver som snøvler, Og brænder løs paa hver en udslidt Vrøvler, Som skjænker Dig din Dry-Madeiramost. Mon ei Cothurnen blev til gamle Støvler, Og Smagens Gudeflæsk til Husmandskost Ved analytisk Plukken-op i Kransen Fra Nummer 2 til Chorets Formand, Hansen? Dog, lad det fare til en anden Gang, Der findes snart igjen vel Sted og Stunder; Men følg mig indom Dør til hint Vidunder, Hvis nære Fald begrædes i din Sang; Vi vil ei veie nogen Enkelts Rang, Men paa dit eget Kvad min Dom jeg grunder. – Den Tid, som kommer, Ragnarok du kalder, Saa er det altsaa Valhal da som falder. Thi foran Valhals Fald gaar Ragnarok, Det veed vi Alle fra vor første Lærdom. Andhrimner har man, det er sikkert nok, Og Ingen tvivler paa hans Kost er nærsom, (For Thorsdagsmaver da) om ei saa svær som Det fordum krævedes af Æsers Kok. Einherjer mangler ei; Kritikken slaar dem, Men ei ihjel; thi Publikum dog faar dem. Men hvor er Thor med Hammeren dernede? Den stærke Thor, som kløver Fjeldets Væg, Og henter Freja hjem til Nordens Glæde, Mens Troldet bider ræd i eget Skjæg. Og hvor er Freyr, som eier Magt at brede Udover Lid et Skrud af Rogn og Hæg? Og hvor er Ydunsæblet? Find det, Kjære! Jeg kan kun see en overmoden Pære! Nei, Ydunsæblet mangler, det er Sagen, Og Balder flytter senest i April, See derfor lakker det mod Endskabsdagen, Trods Slag af Køller og trods Skud med Piil; Tag derfor rolig dit Gevær i Hvil, Stig op paa Bordet, sy de Faldnes Lagen; Thi det du vide maa, – en Gud som blunder, Kan aldrig vækkes op – han maa gaa under! Men vær du trøstig, Ragnarok faar Ende; Da gryr en nyfødt Sol bag Aasens Bryn; Det dæmrer alt for Slægtens friske Syn, Den bedre Morgen er alt grant at kiende, Da skal du see at Dagens Lys kan brænde, Skjønt mørske Stammer knak for Nattens Lyn, – Da vil Du see: den høieste blandt Himle Er ikke Valhal, men det unge Gimle! Henr. Ibsen Høifjeldsliv I Dalen er der Sommernat Med lange Skyggers Slør; I Høiden gaar om Bergvæg brat En Sjø for Kveldens Bør: Der ruller Skyens Bølger blaa, Og intet Syn naaer op Til Jøklen, som i Dagen laa, Og vidt udover Dybet saa, Med Solguld om sin Top. Men ovenfor der er et Land, Lig Øflok midt i Hav, I Taagebølgers Brot og Brand, I Glands af Guld og Rav. Den stille Fjeldfugl seiler slig Som Snekken videst ud, Mens Nuters Rad bag Jøkelflig Staar, hærklædt Troldefylking lig, Og truer Vest mod Gud. Dog, see derborte Sæl og Kvee Indunder Fonnens Bræm: Der blaaner Fjeld, der glittrer Snee Omkring det stille Hjem. Det er en Verden for sig selv, Og Folket er som den Fra Dalen skilt ved Urd og Elv, – Det har kun samme Himmelhvælv Og samme Gud til Ven. See Sætergjenten fager staa I Kvældens Skygge svøbt. Den Tankealf, hun stirrer paa, Har intet Ordlag døbt. Hun veed ei selv hvorlangt den vil, Saalidet som dens Navn, – Men under Luur og Klokkespil Hun drømmer bagom Jøklens Ild, – Der findes vel en Havn! – – Det er saa kort, dit Sommerliv Paa Sætervold bag Bræ; Snart foldes Jutulkappen stiv Udover Koll og Kvee: Da sidder du ved Ljaarens Hul I Livets vante Færd, – Men spind du trøstig Lin og Uld: Et Syn paa Sommerkvældens Guld Er vel en Vinter værd! Henr. Ibsen Lig et Nybygg bag de tykke Skoge Laa vort Fædreland. Gagnløst grov sig Bondens gamle Ploge Gjennem Moens Sand. Det, som trængtes om, var Sol derinde, Det var Dagens Bad; Frem da gik, med Bilens blanke Blad, Gjæve Rydningsmænd med evigt Minde. Da kom Liv iblandt de trøskne Stammer Paa den golde Mo; Der, hvor Tyriroden spratt i Flammer, Kunde Kornet gro; Og da Rydningsværket først var øvet, Reistes Grænd ved Grænd, Voxte op en Slægt af stærke Mænd, – Enkelt Sanger kvad vel og blandt Løvet. Gjæve Rydningsmand i Aandens Rige! Du er En af dem, For hvis Virken Mørket maatte vige I vort Fædrehjem. Sol der sendtes mellem Vindfaldsgraner Ved din Biles Blad; Derfor hilses Du ikvæld med Kvad, Som et taksomt Sind fra Hjertet maner. For hvad spredt i Livet var dit Virke, Gjør Dig Saga Skjel; Vi, som Sønner kun af Tankens Kirke, Hylder Dig ikveld. Længe glimte Dine klare Syner Over Vidden ud; Sagnet siger, Sædens unge Skud Trives fagrest naar i Vest det lyner! Henr. Ibsen Til Storthinget Mel. af H. Kjerulf Broder, mindes Du, hvad findes Gjemt fra Sagnets Nat? Eller mon Du glemte Egils Tog til Jæmte- Jarlen gjæve, For at kræve Norske Kongens Skat? Egils Følge Ræd sig dølge Maa, der Gubben foer; En for En ham svigter, – Jæmten staar og sigter, Dulgt i Lien; – Nedpaa Stien Blodets Roser gror. Da gaar brede Drag af Vrede Over Gubbens Bryn; Rundtom Fiender flokket, Skjoldeløs han lokket Staar i Fælde; Saga melde Monne da et Syn: Bergets Helle, Brudt i Vælde, Surred han med Bast, Bandt den frempaa Bringen, Skred, skjønt fulgt af Ingen, Frem mod Maalet; – Jæmtestaalet, Jæmte-Fylking brast. Jarlen fandt han, Skatten vandt han, Sad i Jæmtens Hal; Vennesælt lød Ordet, Mjøden gik om Bordet; Endt var Striden, Aldrig siden Ønsktes Egils Fald. – Frihedsbaarne, Folkekaarne Mænd fra Dal og Strand! Egils Hverv er Eders; Thi skal og hans hæders- klædte Minde Sagabinde Hver, der staar som han! Henr. Ibsen Mel. af Reissiger Templet saa I med de brustne Buer Indi højen Kor; Endnu, graa som Gubben, vidt det skuer, Mæler Mindets Ord: Engang kvad derinde Svenskens Sanger Kjækt om Sejr og Blod; Og ved Olafsskrinets Alterfod Bandt den djerve, svenske Mand sin Ganger. Landet saa I med de trange Dale, I saa Fonden hvid; Ogsaa den kan med om Mindet tale Fra vor Ufredstid: Templets sjunkne Pragt kan Ingen vække, Knust er Olafs Skrin; Men deroppe, under Viddens Lin, Sover stilt en Hær i Rad og Række. Svenske Broder! Over Grændsefjelde Banet Vej nu gaar; Templet har et yngre Sagn at melde, Sagnet fra iaar. Her, hvor hedest Had i Hærtid brændte, Samles Frænder nu; Mindehallen for en Fortids Gru Staar, som Løftets Hal, med Sejr ivente. Ja, skjønt Olafskirkens Pragt gik under, Lever Folket end; Og om Svenskens Mænd paa Vidden blunder, – Han har Fler igjen! Signet være da hans Hædersfane Og vort unge Flag; Fælles vaje de for Nordens Sag, Under fælles Drot paa fælles Bane! Henr. Ibsen Ved J. L. Heibergs Død Nu er Pris i Alles Munde; Først dog maatte Skalden blunde. Nu har Folket Takkens Taare; Fik dog først ham lagt paa Baare. Unge Danmark, vist du bedre Kan din døde Sanger hædre! Løft hans Livsdaad høit i Ære; Lad saa Sørgefloret være. Hvast han stred mod Tidens Trolde; I ham klemte mellem Skjolde. Lyset han i Danmark tændte; I med det hans Bringe brændte. Sværdet han jer svinge lærte; I det prøvte mod hans Hjerte. Kvadet hans ol Smil og Taare; I fik Manden lagt paa Baare. Der er Flere her i Norden, Som er Tyrfings Henter vorden; Flere her, hvis Bryst man brændte, Med det Lys, som selv de tændte. Ve, hvis Dansken kunde glemme Ljomet af sin Sangers Stemme. Ve, hvis Klangen kunde døves I det Skraal, som sørfra øves. Ve, hvis Tonen skulde runge. Fremmed engang for de Unge. Ve, hvis Børn af Skaldens Kvæder Voxte op i tydske Klæder! Tidt er Tid til Stævner glade, Stundom Tid er til at hade. Broder indved Broders Side Kan i Frændelænken slide, Haane fælles Blod og Minder, Hade det, som sammenbinder. – – Brister saa et Led i Lænken, Sidder Vemod hos paa Bænken, Slaar som Natfugl ud sin Vinge, Svaler Hadets Brand i Bringe. Mænd fra Sletten, Mænd fra Dalen Staar som Vagt om Fædresalen. Mænd fra Fjorden, Mænd fra Berget For sin Broder svinger Værget. Op af Hadet, ud af Striden Voxer vakkrest Gran med Tiden. Mangt et Led i Nordens Kjede Sover nu i Muldet nede. Men en Sæd med evig Kjærne Har vi efter dem at værne. Røgt den vel, hvis tornekronet Saamand sove skal forsonet. Lad det bære, lad det briste; Bare kjæmpe til det Sidste! Henr. Ibsen Paa Vidderne Et Digt af Henr. Ibsen Nu Skræppen over Ryggen slængt, Og Riflen ladt i Haand, Og Spjeldet lukt og Døren stængt Med Tap og Vidjevaand; Saa indom til min gamle Moer I Stuen nærmest ved, – Et Haandslag til Farvel, – et Ord, – «Jeg kommer hjem saa snyg jeg foer, – Og indtil da – Guds Fred!» Opefter bugtes Veien smal, Det bær i Holtet ind; Men bag mig ligger Fjord og Dal I disigt Maaneskin. Jeg foer forbi min Grandes Væg, – Paa Gaarden var saa stilt; Men bortmed Grinden under Hægg Det lød som Løv paa Linets Lægg, Der ringled let og mildt! Der stod hun i det hvide Lin, Og hilste mig Godkveld; Hun var saa væn, hun var saa fin, Saa frisk, som Blom paa Fjeld. Et Øie lo hun med, og et Hun gjøned med saa smaat; – Jeg lo som hun, og med et Sæt Jeg stod ved Grinden ganske tæt, – Men da var Øiet vaadt! Jeg slog min Arm om hendes Liv, Og hun blev rød og bleg; Jeg kaldte hende for min Viv, Og Barmen faldt og steg. Jeg svor, at nu – nu var hun min Tilbunds, – ei lidt – ei halv –! Hun saa – jeg troer, paa Skoen sin, – Der ringled Løv paa Bringens Lin: Det var fordi hun skalv! Hun bad saa vakkert, og jeg slap, Og Spøgen gik som før; Men Hjertet mit gik Klap i Klap, Min Hug var vild og ør; – Jeg bad saa vakkert, og hun taug, – Vi fulgtes ad, vi to; Mig tyktes som det sang i Houg, Som Elverfolk og Nøkk og Draug Indunder Løvet lo! Saa bar det opfor Veien smal, Det bar i Holtet ind; Men nedenfor laa Fjord og Dal I disigt Maaneskin. Jeg sad saa hed, hun sad saa mat Tæt udpaa Stupets Kant; Vi hvisked i den lumre Nat, – Jeg ved ei selv hvor det var fat, Men veed min Pande brandt! Jeg slog min Arm om hendes Liv, Hun hvilte paa mit Fang, – Saa fæsted jeg min unge Viv, Mens Nøkk i Natten sang; Om Draugen lo, da hun blev min, Det mindes jeg kun halv; – Mig skræmte ingen Vættes Grin, – Jeg saa kun hun var ræd og fin, Og kjendte hvor hun skalv! Jeg laa i Skardet vendt mod Sør, Og saa hvor Solen randt; Om Dybet laa et Skyggeslør, Mens Fond og Jøkler brandt. Det røde Hus, min Moers og mit, Herovenfra jeg seer; Der har hun strævt, der har hun stridt, Der blev mit Sind saa frisk og frit, – Gud ved hvad det blev meer! Hun er alt oppe; Røgens Svev Jeg tror iveiret slaar, Paa Blegen ved den hvide Væv Det tykkes mig hun gaaer. Ja, driv du kun dit vante Stell; For det dig signe Gud! Hos Renen paa det vilde Fjeld Jeg henter dig en vakker Fell, Og to–tre til min Brud! Ja hvor er hun? Hun færdes vist I Drømmens spredte Spil. Kom Ingenting ihug fra sidst, Drøm om det, hvis du vil! Men er du vaagen, – riv det ud Af Mindet, – saa gjør jeg. Lid paa du er min væne Brud, Væv Lin og sy dit Bryllupsskrud; Kort er vor Kirkevei! Det tykkes tungt at skilles ad, Fra den Ens Sjel har kjær; – Men Længslen er et Tvætningsbad, Til mig den Helse bær. Her staar jeg som paany besjælt, Saa svalt er nu mit Blod; – Et Liv, ei halvt – langtmindre helt, Et Liv i Synd og Anger delt, Jeg træder under Fod! Hver Mørkets Lyst, hver vild Begjær Af Hugen drives ud; Jeg er saa frisk, jeg staar saa nær Mig selv og nær min Gud! Et Syn udover Aas og Fjord, Udover Furutop, – Og saa tilfjelds i Renens Spor; – Farvel, min Viv! Gudsfred, min Moer! Og nu paa Vidden op! Ibrand staar Skyen lavt i Vest, Det flammer over Fjeld; Men over Dalens sidste Rest Sig spænder Taagens Tjeld. Tungt var mit Syn og træt min Fod, Og tankefuldt mit Sind; Men udfor Stupet, der jeg stod, Laa Lyng og lyste som i Blod, Og skalv for Kveldens Vind. Jeg brak en Kvist af Lyngens Dusk, Og stak den i min Hat; Tæt bag mig stod en fattig Busk, Der laa jeg lunt den Nat. Og Tanker gik og Tanker kom, Som Folk paa Kirkesti; De flokked sig og saa sig om, De satte Ret og de holdt Dom, Og skred saa stilt forbi. Var jeg Dig nær i denne Stund, Du Blom, igaar jeg brak, – Jeg lagde mig som trofast Hund For Sømmen af din Stak. Jeg svam i dine Øine ind, Der tvætted jeg min Sjæl; Det Trold, som hexebandt mit Sind Igaarkveld ved din Faders Grind, Jeg slog med Spot ihjæl! Op sprang jeg sejersvarm og bad En vinget Bøn til Gud Om Sol paa alle Dages Rad For dig, min lyse Brud! Dog nei, til det jeg er for stærk, Til det jeg er for ung; Jeg veed og vil et bedre Værk, Og derfor, Gud, min Bøn dig mærk: Gjør hendes Livssti tung! Stem Elven op hvorhelst hun gaar, Gjør Kloppen smal og glat, Lad Urden gnage Foden saar, Gjør Sæterveien brat; Jeg løfter hende høit paa Arm Igjennem stridest Flom; Jeg bænker hende ved min Barm, – Frist der at volde hende Harm, Det vil vi strides om! Langveis sørfra er han kommen, Kommen over brede Vande; Tause Tanker ligger som en Nordlysbrydning om hans Pande. Graaden leger i hans Latter, Læben taler, naar den tier; Men om hvad? Jeg bedre fatter Vindens Kvad i Lund og Lier. Jeg er ræd hans kolde Øie, Har saa lidt dets Dybde fundet, Som det sortblaa Tjerns af høie Jøklers Barme født og bundet. Tunge Tankefugle stryger Lavt og langsomt over Speilet; Snart igjen i Raak det fyger, – Berg dig da, – tildæks med Seilet! Midtpaa Vidderne vi mødtes, Jeg med Rifle, han med Hunde; Mellem os et Forbund fødtes, Som jeg brød, ifald jeg kunde. Hvorfor har hos ham jeg tøvet? Tidt jeg gad mig fra ham skille; Nu jeg troer, han har mig røvet Selve Evnen til at ville! «Hvorfor længter du om Kvælden Nedad til din Moders Stue; Sov du bedre under Felden, End paa Viddens brune Tue?» Hjemme sad paa Sengestokken Gamle Moer med mig og Katten, Spandt og sang, til Drømmeflokken Bar mig ud til Leg i Natten. «Drømme, drømme, – hvorfor drømme? Tro mig, Dagens Daad er bedre! Bedre Livets Støp at tømme, End en Blund blandt fældte Fædre!» «Over Vidden flyger Renen; Efter den i Vind og Væde! – Bedre det, end bryde Stenen Op af fattig Jord dernede!» Men jeg hører Klokken ringe Op fra Kirken udpaa Tangen! «Lad det ringe, lad det klinge, Bedre Klang har Fossesangen!» Gamle Moer og hun til Kirke Gaar med Bogen svøbt i Klædet. «Tro mig, Mand, du bedre virke Kan, end slide Kirkeledet!» Orglet synger indfor Grinden; Der er Lys ved Altertavlen. «Bedre synger Storm om Tinden, Bedre skinner Sol paa Skavlen!» Nu, saa kom! I Veir og Væde Over Viddens hvide Bølge! Lad saa Kirkestien træde Hvo som vil, – jeg slaaer ei Følge! Høsten kommer; hør den sidste Bølings Bjelder under Aasen! Viddens Frihed maa den miste, Faar igjen et Liv – paa Baasen! Snart er Vintrens Tæpper hængte Foldrigt udfor Stupets Vægge; Snart er alle Stier stængte, – Hjemad maa jeg Veien lægge. Hjemad? Har da der jeg hjemme, Hvor min Hug ei længer færdes? Han har længst mig lært at glemme, Selv jeg lærte mig at hærdes. Dagens Daad har intet Mærke, Slig som den dernede drives; Her blev mine Tanker stærke, Kun paa Vidden kan jeg trives. I den øde Sæterstue Al min rige Fangst jeg sanker; Der er Krak og der er Grue, Friluftsliv for mine Tanker. Der er Vættespil i Natten; Kløgtig Skytte Faren vejrer. Han har skjænkt mig Tryllehatten; Jeg kan fristes, men jeg sejrer! Vinterliv paa vilde Vidder Sætter Staal i veke Tanker, – Intet Sagn om Fuglekvidder Sygt igjennem Aaren banker. Er til Vaar i Staal jeg drevet, Henter jeg de To fra Dalen, – Løfter dem fra Hverdagsstrævet, Bænker dem i Høifjeldssalen, Lærer dem min nye Visdom, Lokker Latter over Hjemmet; Snart er Livet paa de isom- spændte Vidder dem ei fremmed. Her jeg sad i lange Uger, – Kan ei Eensomheden bære; Mindekrigen Kraften sluger, Nedad maa jeg til de Kjære. Kun en Dag, og saa jeg stiger Op igjen fra Moer og hende, – Op til mine høie Riger, Som til Vaar skal rumme Trende. Ud jeg maa! – Hu, Sneen fyger! Lidt forsent jeg mig betænkte. Vintervejr langs Vidden stryger, – Nu er alle Stier stængte. Uger gik og jeg vandt mig selv, Min Hjemvee kom aldrig tilorde; Under Isklædets Folder laa Bæk og Elv, Maanen stod rund over Fondens Hvælv, Og Stjernerne tindred sig store. For frisk jeg var til at sidde stur I Stuen da Dagen hælded; Saa lidt som min Tanke jeg trives i Bur, Over Vidden jeg jog, til den styrtende Urd Standsed mig yderst paa Fjeldet. I det gabende Dyb laa Dalen stilt; Da toned det ude paa Tangen –! Jeg lytted –, det lød baade lindt og mildt; Hvor hørte jeg før den Slaatten blev spilt –? Da kjendte jeg Klokkeklangen! De ringede Julens Høitid ind Med de gamle hjemlige Klokker. Det lyser bagved min Grandes Grind, Fra min Moders Stue gaar ud et Skin, Som sælsomt mig maner og lokker. Hjemmet med alt sit fattige Liv Blev en Saga med Billeder rige! Heroppe laa Fjeldvidden stor og stiv, Dernede havde jeg Moer og Viv, – Til dem jeg maatte vel hige. Da lo det bag mig saa kort og tørt; Det var den fremmede Skytte. Han havde min ordløse Tanke hørt: «Mig synes min unge Ven er rørt, – Ak ja, den hjemlige Hytte!» Og atter jeg stod med staalsat Arm, Og kjendte jeg var den Stærke; Viddernes Luftning kjølte min Barm, Aldrig den mere skal banke sig varm For et vinkende Julemærke! Da lyste det op om Tun og Tag Udfor min Moders Stue; Først var det som dæmrende Vinterdag, Saa rulled sig Røgen i tunge Lag, Og saa kom den røde Lue. Det lyste, det brændte, det knak i Grus; Af Kvide jeg skreg i Natten; Men Skytten trøsted: «Hvi saa konfus? Det brænder jo bare, det gamle Hus, Med Juleøllet og Katten!» Han talte saa klogt i al min Nød, At fast mig voldtes en Gysning; Han viste, hvor virksomt Luens Glød Over i Maanens Streiflys flød Til en sammensat Natbelysning. Han kikked gjennem den hule Haand Til Vinding for Perspektivet; Da toned en Sang over Fjeld og Fond, Da skjønte jeg grant, min Moders Aand I Englenes Vold var givet: «Stille du stelled, stille du led, Stille du vandred i Vrimlen; Saa lempeligt bærer vi dig afsted Høit over Vidden til Lys og Fred, Til Julekvældsglæde i Himlen!» Borte var Skytten, og Maanen dækt; I Blodet var Brand og Frysning, – Over Vidden jeg bar min Kvides Vægt, – – Men det kan ikke nægtes, der var Effekt I den dobbelte Natbelysning! Midsommerdagen laa som bedst Og dirred hed over Heien; Klokkerne ringed til Bryllupsfest, Dybt dernede for Folk tilhest Langsefter Alfarveien. De skjød fra min Grandes Laavebro, Der var Bjerkebusker ved Grinden, Paa Tunet var folksomt nok, kan du tro; Men jeg laa yderst paa Stupet og lo, Mens Taarerne brandt i Vinden. Det var som jeg hørte gjønende Stev Og tankehvas Latter at runge, Mig syntes et Spottekvad op mod mig drev; Jeg laa over Stupet; i Lyngen jeg rev, Og bed i min egen Tunge. Afgaarde de red i stadselig Flok, Bruden sad rank i Sadlen, Sidt over Lænderne svam hendes Lok, – Den glittred, den lyste, – jeg kjendte den nok Fra den sidste Kveldstund i Dalen. Over Bækken red hun Skridt for Skridt Tæt indved Brudgommens Side. – Da havde jeg sørget mit Hjerte frit, Tilende havde jeg Kampen stridt, Jeg havde ikke Mere at lide. Jeg stod for Stupet med staalsat Aand Og høit over Sommerlivet. Toget saa ud som et blinkende Baand, – Jeg holdt for Øiet den hule Haand Til Vinding for Perspektivet. De flagrende Skaut, det skinnende Lin, Og Mændenes Kofter røde, Kirken med Vigselens Himmelvin, Bruden, den Fagre, som engang var min, Og Lykken, som fra mig døde, – Det alt tilhobe jeg stod og saa Oppe fra Livets Vidder; Et høiere Lys over Synet laa, – Men see, det kan nu Ingen forstaa, Som nede i Sværmen sidder. Da lo det bagved mig kort og tørt, Det var den fremmede Skytte: «Kammerat, efter det jeg nu har hørt, Jeg seer jeg forgjæves har Skræppen snørt, – Her er jeg til ingen Nytte!» Nei, nu er jeg Mand for at hjælpe mig selv, Men Tak for din gode Mening; Det flommer ei længer i Aarens Elv, Og jeg tror jeg mærker i Bringens Hvælv Alleslags Tegn til Forstening. Den sidste styrkende Saft jeg drak; Ei længer paa Vidden jeg fryser; Mit Seil gik under, mit Livstræ knak, – Men see, hvor smukt hendes røde Stak Mellem Bjerkestammerne lyser. Det gaar i Galop, men see, der blev De borte ved Kirkesvingen. Mit væneste Minde, i Lykke lev! Nu bytted jeg bort mit sidste Stev For et høiere Syn paa Tingen. Nu er jeg staalsat, jeg følger det Bud, Der byder i Høiden at vandre! Mit Lavlandsliv har jeg levet ud; Heroppe paa Vidden er Frihed og Gud, Dernede famler de Andre. Prolog ved det norske Theaters Festforestilling d. 10de Oktbr. Tempelspir og Kongeborg, Rejst i Fædres fjerne Dage, Staar nu som en Landesorg, Som en stum, forstenet Klage. Norges friske, røde Flag Slog sin Vinge der en Dag, – Slakked saa, og sørged siden, Halvt paa Stang, i Ulivstiden. Tempelspirets Gyldenglands Spredtes vildt for Vejr og Vinde; Kongehallens glade Dands Klinger aldrig mer derinde. Men et Sagablad forbandt Nuets Tid med den, som svandt; Flagets Dug er Sagabladet, Dækt med Runer tusindradet. Folkefane, fri og stærk, Flyv igjen for Fjeldets Vinde; Flom nu over Folkets Værk, Som du flommed om vort Minde! Blæs det Livsens Aande ind, Viftende fra Tagets Tind; Lad din Frihedstunge tale Gjennem Mænd fra Fjord og Dale! Hvisk dem til, at Folkets Gaard Bygges ej af døde Stene; Mind dem om, at Aar for Aar Højnes den med Aand alene. Vee, om Ingen der forstod Tanken i din Tales Flod; – Sænk dig da i Sørgefolder, Som du engang sank ved Svolder! Vee, om ej din Røst fik naa Ind i Hal til Folkets Øre, – Lad da Korsets stærke Blaa, Sorgtungt sig om Stangen sløre, Lad dit friske Frihedsrødt Foldes sammen tungt og dødt, Stryg da, Flag, dit høje Hvide, Sneskavl lig om Fjeldets Side! Nej, saa vil det aldrig skee! Frilufts friske Pust fra Fjeldet Løfter nok de Farver tre, Bær til dem nok Livsensvældet. Inde under Hallens Tag Er der Rum for Aandens Sag, – Haralds store norske Tanke Aldrig husvild der skal vanke. Folkets Gaard og Kongens Gaard Over mod hinanden højne! Ret som Frænder to de staar, – Seer hinanden ind i Øjne; – Der gaar Lyn af Aand og Ild Ud fra dette Øjenspil; – Sverres, Haakons, Oskars Skygger Stilt, men stødt i Dagen bygger! Folkeaand, saa fri som stærk, Værg og vogt da Folkets Virke, – Skjærm udover alt dets Værk I vor unge Friheds Kirke! Lad kun Murens Sten forgaa, – Daadens Søjle dog skal staa, Løfte højt og evigt bære Norges Held og Norges Ære. Henr. Ibsen Terje Vigen (Af Henr. Ibsen) Der bo’de en underlig graasprængt En Paa den yderste, nøgne Ø; – Han gjorde vist intet Menneske Meen Hverken paa Land eller Sjø; Dog stundom gnistred hans Øjne stygt, – Helst mod uroligt Vejr, – Og da mente Folk, at han var forrykt, Og da var der Faa, som uden Frygt Kom Terje Vigen nær. Siden jeg saa ham en enkelt Gang, Han laa ved Bryggen med Fisk; Hans Haar var hvidt, men han lo og sang Og var som en Ungdom frisk. Til Pigerne havde han skjemtsomme Ord, Han spøgte med Byens Børn, Han svinged Sydvesten og sprang ombord, Saa hejste han Fokken, og hjem han foer I Solskin, den gamle Ørn. Nu skal jeg fortælle, hvad jeg har hørt Om Terje fra først til sidst, Og skulde det stundom falde lidt tørt, Saa er det dog sandt og vist; Jeg har det just ej fra hans egen Mund, Men vel fra hans nærmeste Kreds, – Fra dem, som stod hos i hans sidste Stund Og lukked hans Øjne til Fredens Blund, Da han døde højt opp’i de Treds. Han var i sin Ungdom en vild Krabat, Kom tidlig fra Far og Mor, Og havde alt døjet mangen Dravat Som yngste Jungmand ombord. Siden han rømte i Amsterdam, Men længtes nok hjem tilslut, Og kom med «Foreningen,» Kaptejn Pram; Men hjemme var Ingen, som kjendte ham, Der rejste som liden Gut. Nu var han voxet sig smuk og stor, Og var dertil en velklædt Knægt. Men døde var baade Far og Mor, Og sagtens hans hele Slægt. Han stured en Dag, ja kanhænde to, – Men saa rysted han Sorgen af. Han fandt ej, med Landjorden under sig, Ro; Nej, da var det bedre at bygge og bo Paa det store bølgende Hav! Et Aar derefter var Terje gift, – Det kom nok paa i en Hast. Folk mente, han angred paa den Bedrift, Som bandt paa et Sæt ham fast. Saa leved han under sit eget Tag En Vinter i Sus og Dus – Skjønt Ruderne skinned, som klareste Dag, Med smaa Gardiner og Blomster bag, I det lille rødmalte Hus. Da Isen løsned for Lindvejrs Bør, Gik Terje med Briggen paa Rejs; Om Høsten, da Graagaasen fløj mod Sør, Han mødte den undervejs. Da faldt som en Vægt paa Matrosens Bryst: Han kjendte sig stærk og ung, Han kom fra Solskinnets lysende Kyst, Agter laa Verden med Liv og Lyst, – Og for Bougen en Vinter tung. De ankred, og Kammeraterne gik Med Landlov til Sus og Dus. Han sendte dem endnu et Længselsblik, Da han stod ved sit stille Hus. Han glytted ind bag det hvide Gardin, – Da saa han i Stuen To, – Hans Kone sad stille og hespled Liin, Men i Vuggen laa, frisk og rød og fin, En liden Pige og lo. Der sagdes at Terjes Sind med Et Fik Alvor fra denne Stund. Han trælled og sled, og blev aldrig træt Af at vugge sit Barn i Blund. Om Søndagskvælden, naar Dandsen klang Vildt fra den nærmeste Gaard, Sine gladeste Viser han hjemme sang, Mens lille Anna laa paa hans Fang Og drog i hans brune Haar. Saa lakked og led det til Krigens Aar I Attenhundred og Ni. Endnu gaar Sagn om de Trængselskaar, Som Folket da stedtes i. Engelske Krydsere stængte hver Havn, I Landet var Misvæxt og Nød, Den Fattige sulted, den Rige led Savn, To kraftige Arme var Ingen til Gavn, For Døren stod Hunger og Død. Da stured Terje en Dag eller to, Saa rysted han Sorgen af; Han mindtes en Kjending, gammel og tro: Det store bølgende Hav. – Der Vester har endnu hans Gjerning Liv I Sagnet, som djerveste Daad: «Da Vinden kuled lidt mindre stiv, Terje Vigen ro’de for Barn og Viv Over Havet i aaben Baad!» Den mindste Skjægte, der var at faa, Blev valgt til hans Skagensfart. Sejl og Mast lod han hjemme staa, – Slig tyktes han bedst bevart. Han mente nok, Terje, at Baaden bar Om Sjøen kom lidt paatvers; Det jydske Rev var vel svært at gaa klar, – Men værre den engelske «Man of War» Med Ørneøjne fra Mers. Saa gav han sig trøstig Lykken ivold Og tog til Aarerne hvast. Til Fladstrand kom han i god Behold Og hented sin dyre Last. Gud ved, hans Føring var ikke stor: Tre Tønder Byg, det var Alt; Men Terje kom fra en fattig Jord, – Nu havde han Livsens Frelse ombord; Det var Hustru og Barn det gjaldt. Tre Nætter og Dage til Toften bandt Den stærke modige Mand; Den fjerde Morgen, da Solen randt, Han skimted en taaget Rand. Det var ikke flygtende Skyer han saa, Det var Fjelde med Tinder og Skar; Men højt over alle Aasene laa Imenæssadlen bred og blaa. Da kjendte han, hvor han var. Nær Hjemmet var han; en stakket Tid Han holder endnu vel ud! Hans Hjerte sig løfted i Tro og Lid, Han var nær ved en Bøn til Gud. Da var det som Ordet frøs paa hans Mund; Han stirred, han tog ikke Fejl, – Gjennem Skodden, som letted i samme Stund, Han saa en Korvet i Hesnæs Sund At duve for bakkede Sejl. Baaden var røbet; der lød et Signal, Og det nærmeste Løb var lukt; Men Solgangsvinden blafrede skral, – Mod Vester gik Terjes Flugt. Da firte de Jollen fra Rælingens Kant, Han hørte Matrosernes Sang, – – Med Fødderne stemte mod Skjægtens Spant Han ro’de saa Sjøen fossed og brandt, Og Blodet fra Neglerne sprang. Gjæslingen kaldes de blinde Skjær Lidt østenfor Homborgsund. Der bryder det stygt i Paalandsvejr, Under to Fod Vand er der Bund. Der sprøjter det hvidt, der glittrer det gult, Selv stilleste Havbliksdag; – Men gaar end Dønningen aldrig saa hult, Indenfor er det som tidest smult, Med brækkede Bølgedrag. Didind Terje Vigens Skjægte foer Lig en Pil mellem Braatt og Brand; Men bag efter ham, i Kjølvandets Spor, Jog Jollen med femten Mand. Da var det han skreg gjennem Brændingens Sus Til Gud i sin højeste Nød: «Inderst derinde paa Strandens Grus Sidder min Viv ved det fattige Hus, Og venter med Barnet paa Brød!» Dog, højere skreg nok de Femten, end han: Som ved Lyngør, saa gik det her. Lykken er med den engelske Mand Paa Rov mellem Norges Skjær. Da Terje tørned mod Baaens Top, Da skured og Jollen paa Grund; Fra Stavnen bød Officeren «Stop!» Han hæved en Aare med Bladet op Og hug den i Skjægtens Bund. Spant og Planker for Hugget brast, Sjøen stod ind som en Fos; Paa to Fod Vand sank den dyre Last, Dog sank ikke Terjes Trods. Han slog sig gjennem de væbnede Mænd Og sprang over Æsingen ud, – Han dukked og svømmed og dukked igjen; Men Jollen kom los; hvor han vendte sig hen Klang Sabler og Rifleskud. De fisked ham op, han førtes ombord, Korvetten gav Sejerssalut; Agter paa Hytten, stolt og stor, Stod Chefen, en attenaars Gut. Hans første Batalje gjaldt Terjes Baad, Thi knejste han nu saa kjæk; Men Terje vidste ej længere Raad, – Den stærke Mand laa med Bøn og Graad Iknæ paa Korvettens Dæk. Han kjøbte med Taarer, de solgte ham Smil, De aagred med Spot for Bøn. Det kuled fra Øster, tilhavs med Il Stod Englands sejrende Søn. Da taug Terje Vigen; nu var det gjort, Nu tog han sin Sorg for sig selv. Men de, som ham fanged, fandt sært hvor fort Et Noget var ligesom vejret bort Fra hans Pandes skyede Hvælv. Han sad i Prisonen i lange Aar, Der siges, i fulde fem; Hans Nakke bøjed sig, graat blev hans Haar Af Drømmene om hans Hjem. Noget han bar paa, men gav ej Besked, – Det var som hans eneste Skat. Saa kom Attenhundred og Fjorten med Fred; De norske Fanger, og Terje med, Førtes hjem paa en svensk Fregat. Hjemme ved Bryggen han steg iland Med Kongens Patent som Lods; Men Faa kun kjendte den graasprængte Mand, Der rejste som ung Matros. Hans Hus var en Fremmeds; hvad der blev af De To, – han derinde erfor: «Da Manden forlod dem og Ingen dem gav, Saa fik de til Slutning en fælles Grav Af Kommunen i Fattigfolks Jord.» – – Aarene gik og han røgted sin Dont Som Lods paa den yderste Ø; Han gjorde vist intet Menneske Ondt, Hverken paa Land eller Sjø; Men stundom gnistred hans Øjne stygt, Naar det brød over Baaer og Skjær, – Og da mente Folk at han var forrykt, Og da var der Faa, som uden Frygt Kom Terje Vigen nær. En Maaneskinskvæld med Paalandsvind Kom der Liv i Lodsernes Flok; En engelsk Yacht drev mod Kysten ind Med revnet Storsejl og Fok. Fra Fortoppen sendte det røde Flag Et Nødskrig foruden Ord. Lidt indenfor gik der en Baad over Stag, Den vandt sig mod Uvejret Slag for Slag, Og Lodsen stod stout ombord. Han tyktes saa tryg, den graasprængte Mand; Lig en Kjæmpe i Rattet han greb; – Yachten lystred, stod atter fra Land, Og Baaden svam efter paa Slæb. Lorden, med Lady og Barn i Arm, Kom agter, han tog til sin Hat: «Jeg gjør Dig saa rig, som Du nu er arm, Hvis frelste Du bær os af Brændingens Larm» – Men Lodsen slap Roer og Rat. Han hvidned om Kinden, det lo om hans Mund, Lig et Smil, der omsider faar Magt. Indover bar det, og højt paa Grund Stod Lordens prægtige Yacht. «Den svigted Kommando! I Baadene ned! Mylord og Mylady med mig! Den slaar sig i Splinter, – jeg ved Besked – Men indenfor ligger den trygge Led; Mit Kjølspor skal vise jer Vej!» Morilden brændte der Skjægten fløj Mod Land med sin dyre Last. Agter stod Lodsen, stærk og høj, Hans Øje var vildt og hvast. Han skotted i Læ mod Gjæslingens Top, Og til Luvart mod Hesnæs Sund; Da slap han Roer og Stagsejlstrop, Han svinged en Aare med Bladet op Og hug den i Baadens Bund. Ind stod Sjøen med skumhvidt Sprøjt – – Der raste paa Vraget en Strid –; Men Moderen løfted sin Datter højt Paa Armen, af Rædsel hvid. «Anna, mit Barn!» hun skreg i sin Vee; Da bævred den graasprængte Mand; Han fatted om Skjødet, drev Roret i Læ, Og Baaden var fast som en Fugl at see, Slig foer den i Braatt og Brand. Den tørned, de sank; men Havet var smult Derindenfor Brændingens Kreds; Opover rak sig en Langgrund skjult, Der stod de i Vand tilknæs. Da raabte Lorden: «Kjend, – Baaens Ryg – Den svigter, – det er ingen Flu!» Men Lodsen smilte: «Nej vær De tryg; En sunken Skjægte med tre Tønder Byg Er Baaen, som bær os nu.» Der jog et Minde om halvglemt Daad Lig et Lyn over Lordens Træk –, Han kjendte Matrosen, som laa med Graad Iknæ paa Korvettens Dæk! Da skreg Terje Vigen: «Alt Mit Du holdt I din Haand, og Du slap det for Ros. Et Øjeblik endnu, og Gjengjæld er voldt – –» Da var det den engelske Stormand, stolt, Bøjed Knæ for den norske Lods. Men Terje stod støttet til Aarens Skaft, Saa rank som i Ungdommens Aar; Hans Øjne brandt i ubændig Kraft, For Vinden flommed hans Haar. «Du sejled imag paa din store Korvet, Jeg ro’de min ringe Baad; Jeg trælled for Mine til Døden træt, Du tog deres Brød, og det faldt Dig saa let At haane min bittre Graad. Din rige Lady er lys som en Vaar, Hendes Haand er som Silke fin, – Min Hustrus Haand den var grov og haard; Men hun var nu alligevel min. Dit Barn har Guldhaar og Øjne blaa, Som en liden Vorherres Gjæst; Min Datter var Intet at agte paa, Hun var, Gud bedre det, mager og graa, Som Fattigfolks Børn er flest. See, det var min Rigdom paa denne Jord, Det var Alt, hvad jeg kaldte for mit. Det tyktes for mig en Skat saa stor; Men det vejed for Dig saa lidt. – Nu er det Gjengjældelsens Time slaar, – Thi nu skal Du friste en Stund, Som vel kommer op mod de lange Aar, Der bøjde min Nakke og blegte mit Haar Og sænkte min Lykke paa Grund.» Barnet han greb og svinged det frit, Med den Venstre om Ladyens Liv. «Tilbage, Mylord! Et eneste Skridt, – Og det koster Dig Barn og Viv!» Paa Sprang stod Britten til Kamp paany; Men Armen var veg og mat; – Hans Aande brændte, hans Øjne var sky, Og hans Haar, – saa kjendtes ved første Gry – Blev graat i den eneste Nat. Men Terjes Pande bar Klarhed og Fred, Hans Bringe gik frit og stilt. Ærbødig løfted han Barnet ned, Og kyssed dets Hænder mildt. Han aanded, som løst fra et Fængsels Hvælv, Hans Stemme lød rolig og jævn: «Nu er Terje Vigen igjen sig selv. Indtil nu gik mit Blod som en stenet Elv; For jeg maatte – jeg maatte ha’e Hævn! De lange Aar i Prisonens Kvalm, De gjorde mit Hjerte sygt. Bagefter laa jeg, som Hejens Halm, Og saa i et Braadyb stygt. Men nu er det over; vi To er kvit; Din Skyldner foer ej med Svig. Jeg gav det jeg havde, – Du tog alt Mit, Og kræv, om Du tror Du har Uret lidt, Vorherre, som skabte mig slig.» – – Da Dagningen lyste var Hvermand frelst; Yachten laa længst i Havn. Med Nattens Saga taug de nok helst, Men vidt foer dog Terjes Navn. Drømmenes Uvejrskyer graa Fejed en Stormnat væk; Og Terje bar atter saa rank, som Faa, Den Nakke, der krøgtes hin Dag han laa Iknæ paa Korvettens Dæk. Lorden kom, og Mylady med, Og Mange, Mange med dem; De rysted hans Haand til Farvel og Guds Fred, Der de stod i hans ringe Hjem. De takked for Frelsen da Stormen peb, For Frelsen fra Sjøgang og Skjær; Men Terje strøg over Barnets Slæb: «Nei, den som frelste, da værst det kneb, Det var nok den Lille der!» – – Da Yachten drejed for Hesnæs Sund, Den hejste det norske Flag. Lidt længere Vest er en skumklædt Grund, – Der gav den det glatte Lag. Da tindred en Taare i Terjes Blik; Han stirred fra Hejen ud: «Stort har jeg mistet, men Stort jeg fik. Bedst var det, kanhænde, det gik, som det gik, – Og saa faar Du ha’e Tak da, Gud!» Slig var det jeg saa ham en enkelt Gang, Han laa ved Bryggen med Fisk. Hans Haar var hvidt, men han lo og sang, Og var som en Ungdom frisk. Til Pigerne havde han skjemtsomme Ord, Han spøgte med Byens Børn; Han svinged Sydvesten og sprang ombord, Saa hejste han Fokken, og hjem han foer I Solskin, den gamle Ørn. Ved Fjære Kirke jeg saa en Grav, Den laa paa en vejrhaard Plet; Den var ikke skjøttet, var sunken og lav, Men bar dog sit sorte Bræt. Der stod «Thærie Wiighen» med hvidmalt Skrift, Samt Aaret, han Hvile fandt. – Han lagdes for Solbrand og Vindes Vift, Og derfor blev Græsset saa stridt og stivt, Men med vilde Blomster iblandt. Forviklinger Der stod i en Have et Æbletræ; Det var dryssende hvidt af Blomstersnee. Der fløi i Haven en liden Bi; En Æbleblomst den forelsked sig i. Saa misted de Begge sin Hjertero; Men saa forloved de sig, de To. – Bien fløi vidt paa sin Sommerfart; – Da hjem den vendte, var Blomsten Kart. Bien sørged og Karten led; Men det var nu Intet at gjøre ved. Tæt under Træet i Murens Grus Leved en liden men dydig Mus. I Løndom den sukked: Du Kart saa fin, Min Kjælder var Himlen, hvis Du var min! – Den trofaste Bi gik atter paa Flugt; – Da hjem den vendte, var Karten Frugt. Bien sørged og Frugten led; Men det var nu Intet at gjøre ved. Tæt under Tagskjægget hang, som en Kurv, Et Fuglerede, der boed en Spurv. I Løndom den sukked: Du Frugt saa fin, Mit Rede var Himlen, hvis Du var min. Og Bien sørged og Frugten led, Og Musen kjæmped og Spurven stred. Men Alt gik saa stilt; der fik Ingen Besked; – Den Ting var jo Intet at gjøre ved. Saa trillede Frugten fra Grenen og sprak, – Og Musen blev død i et halvkvalt Ak! Og Spurven blev ligervis; – i sit Skjul Man fandt ham da Kornstangen reistes til Jul. – Da Bien var fri, stod nøgen hver Hæk, Og alle Sommerens Blomster var væk. Saa gik den i Kuben; – der Fred den fandt, Og døde omsider som Voxfabrikant. – See, al denne Jammer og Nød var spart, Var Bien bleven Mus, da Blomsten blev Kart. Og alt kunde endt saa godt og saa smukt, Var Musen bleven Spurv, da Karten blev Frugt. Henr. Ibsen Paa Akershus Sommernattens Slør med milde Folder sig om Jorden spænder; Enkle Stjerner, store, stille, Blege bagom Skodden brænder. Fjorden letter nu sit trange Bryst med dump og dæmpet Stemme. Hør, det er som Barndomssange, Dem En aldrig rett kan glemme. Gamle Akershus ser roligt Gjennem Taagen over Sjøen; Stundom nikker han fortroligt, Tykkes mig, mod Hovedøen. Akershus, den gamle Hvide, Staar saavist i stærke Drømme; Sikkert styrer han med stride Aareslag mod Mindets Strømme. Ja – de gjæster ham, de svundne Blodværksmænd fra mørke Tider; Linombundne, floromvundne Gjennem Hallen stillt de skrider. Og se, der –, jeg ser og gruer, Snart i Brand og snart i Frysning – Bag de høie Salsvinduer Dirrer der en blaalig Lysning. Hvem er han, hin høje Ridder Med den røde Glød i Øjet, – Han, som stur i Salen sidder, I sin Stol fremoverbøjet? Ja forvist! Kong Kristjern er det! Panden skrukket, Kinden gusten, – Haanden famler efter Sværdet, Slidren er af Blodskvætt rusten. Lig en gravlagt Storheds Minde, Fyrstefager end at skue, I Karnappet staar en Kvinde; Det er vist Knut Alfsøns Frue. Danske Flaaden er i Fjorden; Hendes Husbond gik at værne Værgeløs om Fædrejorden, – Kom som Gjæst til Gyldenstjerne. Liglagt ror de ham tilstrande Uden Sang og uden Kjerte; – Hugget i Knut Alfsøns Pande Var et Hugg i Norges Hjerte. Se den bundne Mand i Kaaben. Lett, jeg tænker, Navnet gjættes; – Hundred Hærmænd under Vaaben, – Herluf Hyttefad skal rettes. Baal er reist i Ormegaarden; Blodet blommer Dødninglinet; Fire Svende staar ved Baaren, – Kristjern glytter bag Gardinet. Rige Frihedsmand, som strøde For dit Folk i Døden Roser! Mer end Kirkevirak søde Blodrøg, som fra Baalet oser! Martyrblod med Sædens Kræfter, – Sæd fra Norges Ulivs Saardag, Som trehundred Aar derefter Spratt ved Ejdsvolds Værk en Vaardag! Og se der –! Nej, undaf gled det, Thi «Løs af» det lød fra Vagten; – Akershus har Aandeklædet Byttet bort mod Hverdagsdragten. Henr. Ibsen Med en Vandlilje Se, Marie, hvad jeg bringer; Blomsten med de hvide Vinger. Paa de stille Strømme baaren Svam den drømmetung i Vaaren. Vil Du den til Livet vie, Fæst den ved dit Bryst, Marie; Bag dens Blade da sig dølge Vil en mindre stille Bølge. Vogt dig, Barn, for Tjernets Strømme. Farligt, farligt der at drømme! Nøkken lader som han sover; – Liljer leger ovenover. Barn, din Barm er Tjernets Strømme. Farligt, farligt der at drømme; – – Aa, jeg ved nok, at igrunden Lurer der en Nøkk paa Bunden! Henr. Ibsen Bergmanden Bergvægg, brist med Larm og Brag For mit tunge Hammerslag; Nedad maa jeg Vejen bane – Mod det Maal, jeg kun tør ane. Dybt i Fjellets stille Natt Vinker mig den rige Skatt, Diamant og Ædelstene Mellem Guldets lyse Grene. Og i Dybet er der Fred, – Fred og Natt fra Evighed; – Bryd mig Vejen, tunge Hammer, Til Naturens Hjertekammer! Engang sad som Gut jeg glad Under Himlens Stjernerad, Traadte Vaarens Blomsterveje, Havde Himlens Fred i Eje. Men jeg glemte Vaarens Pragt I den midnattsmørke Schakt, Glemte Fuglens glade Sange Dybt i Grubens Tempelgange. Dengang først jeg steg herind, Tænkte jeg med barnligt Sind: Dybets Aander skal mig raade Livets endeløse Gaade. – End har ingen Aand mig lært, Hvad mig tykkedes saa sært; End er ingen Straale runden, Som kan lyse op fra Grunden. Har jeg fejlet? Fører ej Frem til Klarhed denne Vei? Lyset blinder jo mit Øje, Hvis jeg søger i det Høie. Nej, i Dybet maa jeg ned; Der er Fred fra Evighed; – Bryd mig Vejen, tunge Hammer, Til Naturens Hjertekammer! – – Hammerslag paa Hammerslag Indtil Livets sidste Dag. Ingen Morgenstraale skinner, Ingen Haabets Sol oprinder. Henr. Ibsen Lysrædd Dengang jeg gik i Skolen, Var Mod nok i mit Sind, – At sige, saalænge til Solen Gik under bag Bergets Tind. Men sænkte sig Nattens Skygge Udover Aas og Myr, Da gjæsted mig Spøgelser stygge Fra Sagn og fra Eventyr. Og hvis jeg lukked Øjet, Da drømte jeg saamangt, Og alt mit Mod var fløjet, Gud vide maa hvorlangt. – Nu er der en Forandring Med Alting i mit Sind; Nu gaar mit Mod paa Vandring Ved Morgensolens Skin. Nu er det Dagens Trolde, Nu er det Livets Larm, Som drysser alle de kolde Rædsler i min Barm. Jeg gjemmer mig under Fligen Af Nattens Skræmselsslør; Da vaagner al min Higen Saa ørnedjerv, som før. Da trodser jeg Hav og Flammer, Jeg sejler som Falk i Sky, Jeg glemmer Angst og Jammer – Til næste Morgengry. Men fattes mig Nattens Foerværk, Jeg veed ej mit arme Raad; – Ja, øver jeg engang et Storværk, Saa blir det en Mørkets Daad. Henr. Ibsen Nordpaa fra de danske Strande Ved jeg den, som foer; Værget hans var Aand i Pande, Magt og Marg i Ord. Viking lig han vilde prøve Værgets Vægt, og Storværk øve, Vilde voxe, vilde stige, Vinde sig et Rige. I hans Sind var Ungdomsfloden, Vaarflom i hans Mod; I den friske Fjeldgrund Foden Slog som Granen Rod. Der gik Ry hvor Helten mødte; Stundom hændtes vel, han blødte, – Men det faar vel Hvermand sige, At han vandt sit Rige. Nu staar Gubben ved sin Banes Maal og ser mod Sjø, Lyster høre Danmarks Svanes Sang ved Hjemmets Ø. Sænk dit Skjold, lægg Sværd og Bile; Du har stridt, kan roligt hvile, – Sent skal Tidens Storme vejre Bort din Sagas Sejre! Thi, som Bautastenes Række Langsmed Norges Hav Mæler højlydt om de Kjække, Der gik længst i Grav, – Saa skal Du i Skjønheds Rige Mindes gjennem tusind slige, – Tale lydt til sene Slægter Om hvad Manden mægter! Henr. Ibsen Fra Sangertoget I. Langs Leden Frem gjennem Holmernes Række, Den dejlige skinnende Dag, Damper vor stolte Snekke, Pyntet med hundrede Flag. Ungdommens Sang inden Borde, Jubel fra Bryst og Mund, Vælter sig vidt over Fjorde, Fylder de trange Sund. Fremmest i Stavnen klinger Hornets og Tubaens Slag; Kirkeklokkerne ringer, – Dem hører ej Strilen idag. Han hører ej Klokker kime, Han glemmer sin Salmebog, Han glemmer Sabbatens Time For Sangernes Søndagstog. Men, tro mig, som der han sidder Og undres og stirrer ud Over de tonende Vidder, – Han er ikke langt fra Gud. Han skjønner ej Togets Tanke, Ved ej, hvad slig Færd har voldt, – Men kjender nok Blodet banke I Vexling snart varmt, snart koldt. Han letter sig fra sin Tue Derborte paa Næssets Knatt, Og Sangeren svinger sin Hue, Og Strilen tar til sin Hatt. Gjennem Leden skaldet og nøgen Vi stryger paa Rullinger blaa; Han sidder og ser efter Røgen Saa langt, som Øjet kan naa. Vi flyver med flagrende Faner, Vi synger os fuglefri; Han sidder igjen og aner: Nu strøg noget Stort forbi. Vi stævner til straalende Fester Med Blomster og Lampeskjær; Han kjender ej andre Gjæster, End Alvorets tause Hær. Og dog, lad det aldrig Dig nage, Du hindred hans Kirkegang; Vist tog han fra Mødet tilbage En Afglands af Lys og Sang. – Se, slig skal vi Brødre, vi Unge, Paa Livsfærden festlig og rig, Vidne med vækkende Tunge Langs Leden i Bugt og Vik. Der er ej saa taus en Hule, Lidt Gjenklang ejer den jo; Vi er som de sjungende Fugle Med Frøkorn i Næbb og Klo. Hvorhelst end Vingerne stryger, Langs Fjeldtop, som lavt over Fjord, Et Frøkorn fra Flokken fyger Til Trivsel i længtende Jord. Henr. Ibsen En Broder i Nød! Nu samler sig om Tyras Borg, – Kanhænde, sidste Gang, – Et Folk i Nød, et Folk i Sorg, Med Flaget halvt paa Stang. Forladt, forladt paa Farens Dag, Forladt i Stridens Stund! Var saadan ment det Nævetag, Der loved godt for Nordens Sag I Axelstad og Lund? Det Ord, der flød, som om det kom Fra Hjertet lige hid, Det var da kun en Fraseflom, – Og nu er Tørkens Tid! Det Træ, som Blomstringsløfter gav I Festens Solskinsvæld, Det staar, af Stormen kvistet af, Som Kors paa Nordens Ungdoms Grav, Den første Alvorskveld. Det var da Løgn i Gildeskrud, Kun giftigt Judaskys, Hvad Norges Sønner jubled ud Ved Sundets Strande nys! Hvad taltes mellem Drot og Drot Ved sidste Kongefærd? O, legtes om igjen da blot Kong Gustavs Leg paa Stokholms Slot Med Karl den Tolvtes Sverd! Et Folk i Sorg, paa Dødsens Tog, Af hver en Ven forladt, – Saa ender Danmarks Sagabog; – Hvo har dens Finis sat? Hvo taalte tamt, den slutted slig: Og tydsk blev Tyras Vold, Mens Danebrogs forrevne Flig Slog om den sidste Danskes Lig Sit Rosenlagens Fold. Men Du, min frelste norske Broer, Som staar paa fredlyst Grund I Kraft af Løftets fagre Ord, Forglemt i Stridens Stund, – Stryg Du paa Flugt fra Fædrestavn, Jag over Havets Hvælv; Gaa Glemselsgang fra Havn til Havn, Og list Dig til et fremmed Navn, Og gjem Dig for Dig selv! Hvert Stormsuk, som i Norge gaar Langs Li fra Danmarks Hav, Dig spørgende med Rædsel slaar: Min Broer, hvor blev Du af? Jeg stred en Livsensstrid for Nord, Mit Hjemland blev en Grav, Jeg spejded over Belt og Fjord Forgjæves dine Snekkers Spor; Min Broer, hvor blev Du af? Det var en Drøm. Vaagn stærk og kjæk Fra Folkesøvn til Daad! En Broer i Nød! Hver Mand paa Dæk! Her gjælder rappe Raad! End kan det staa i Saga slig: Dansk, dansk er Tyras Vold! – End Danebrogs forrevne Flig Kan over Nordens Fremtid rig Slaa ud sin røde Fold! Henr. Ibsen (Mel. «Danmark dejligst Vang og Vænge») Dansken staar ved Danevirke, Spejder spændt mod Syd; Fredriks Hjem er Roskilds Kirke, Stængt for Stridens Lyd. Dansken slaar for Liv og Æren, Fredrik kommer ej til Hæren; «Jens» om Nordens Grændsestene Værge maa alene. Nej, – gaar Blodværk frem af Tvisten Ved den jydske Grind, Rejser Fredrik sig af Kisten, Kløver Nattens Vind, Suser frem, som Ossians Helte, Svingende sit Sverd fra Belte: «Fremad, Børn, til Kamp for Æren; Fredrik er i Hæren!» Thi han lever stærk i Mindet, Danmarks danske Drot, – Kongemod i Folkesindet Vidner det saa godt. Derfor frem til Sandhedssejren; Fredrik er i Danskelejren; – Tydsken, Slaven og Kroaten Slaar ej Landsoldaten! Henr. Ibsen Lincolns Mord De løsned et Skud derovre i Vest, Og det skaked Europa op. Hei, hvilket Liv der med Et blev blæst I den hele broderte Trop! Du gamle Europa med Orden og Ret, Med Lov for hvert eneste Steg, Med Rygte foruden Meen og Plet, Med dydig Harm mod alt Sort og Slet, – Du blev saa forunderlig bleg! Paa Sørgelak trykkes Enhjørning og Ørn Og alle de andre Dyr; Paketbaaden stikker paa Kabelets Tørn; Depecherne myldre og kryr. Bomuldsmagnaten, Gloirens Søn, De Tusind fra Løgnens Land, De stod alt og greb efter Fredspalmen grøn, – Saa knalded det ene Revolverdrøn, Og saa faldt der den ene Mand. Og saa tog I Skræk! Europas Raad, Er det som sig hør og bør? En Tydsker-Gjerning, en Dybbøl-Daad Var Verden vel Vidne til før. Sin Broder hakker da ingen Ravn; – I komme dog Polen i Hu? Og Engelskmanden for Kjøbenhavn? Og Graven ved Flensborg? Og Sønderborgs Navn? Men hvorfor da harmes nu? Den røde Rose, som blommer hist Og skræmmer Jer med sin Flor, Til den gav Europa sin Podeqvist Og Vesten sin yppige Jord. I planted som Stikling hin frodige Vaand, Der rødmer Amerikas Kyst; Jer var det, som bandt med høistegen Haand Det blussende blodrøde Ridderbaand Paa Abraham Lincolns Bryst. Med glemte Løfter, med svegne Ord, Med Tractaters forrevne Ark, Med Brud fra iaar paa Jer Ed fra ifjor Har I gjødet Historiens Mark. Og saa vented I endda trygge i Sind En Høst af den ædleste Slags! Og saa spirer Jer Sæd; – hvilket flammende Skin! I undres; I veed hverken ud eller ind; – Thi der voxer Stiletter for Ax! – – Hvor Loven sidder paa Dolkens Spids Og Retten paa Galgen boer, Er Dagningens Seir mere nær og vis, End her, hvor der myrdes med Ord. En Villie vaager og holder Dom Og knuser hvert Løgnens Bur; Men Ormen maa først æde Skallen tom, Og Tiden maa først faae krænget sig om Til sin egen Karrikatur. Der raader en Dæmon med evig Magt; – Prøv kun paa at byde ham Trods! I Støv maatte «domus aurea»s Pragt, I Grus maatte Neros Kolos. Men først maatte Romerforbrydelsen naae Over Jorden fra Pol til Pol, Tyrannen sin Apotheose faae, Og Keisernes gyldne Billeder staae Som Guder paa Capitol. Saa ramled det sammen. Circus og Slot, Templer, Colonners Skov, Buer, Arkader, Alt trampedes smaat Under Bøffelens skoede Hov. Saa byggedes Nyt paa det Gamles Grund, Og Luften var ren til en Tid; – Nu varsler det mod Foryngelsens Stund; Nu stiger der Pest fra den mosede Bund Og vifter snart hid snart did. Men er det i Raaddenskabs Sumpe vi gaaer, Jeg raaber ei Ak og Vee Over hver en brammende Giftblomst, som staaer I Fylde paa Tidens Træ. Lad Ormen kun hule; før Skallen er tom, Før brister ei Hvælv og Tag; Og lad kun «Systemet» faae vrængt sig om, – Des før kommer Hævnen og holder Dom Paa Tidsløgnens yderste Dag! Rom, den 30te April 1865 Henr. Ibsen I en ung komponists stambog (Rom i februar 1866) Orpheus slog med toner rene själ i vilddyr, liv i stene. – Stene har vort Norge nok af; vilddyr har vi og en flok af. Spil, så stenen spruder gnister; spil, så dyrehammen brister! Henrik Ibsen Ballonbrev til en svensk dame Dresden i December 1870 Ja, jeg frister det idag, jeg, som ved min tausheds længde, tvert mod alle løfters mængde, frygter jeg har tabt min sag, – jeg, som foer fra Stockholm, bunden af en takskyld uden lige, gæsted Faraonens rige, løfted Isis-slørets flige, – og til dato kunde svige, hvad med hånden og med munden jeg på «Lyran» sidste kvelden både loved og besvor, – nemlig: med et skrevet ord at betale lidt på gælden. Tør jeg? Har jeg endnu ret? Ak, Gud-nå’s, hvem spør om retten? Nuomstunder skilles trætten af et magtsprog ret og slet. Altså kort og godt: jeg vil; men på anti-preussisk måde; ej i kraft af ret for nåde. Vær mig stumme flygtning mild! Her jeg lever på en vis, som de lever i Paris. Svære tyske floskelhelte, som med vold vil verden vælte, pral og skrål og flag på stang, «Wacht am Rhein», som kaldes sang, – det er mit cernerings-belte. De kan tro at mangen gang kendes kredsen krap og trang. Ølhus-snak, politisering, er min køterstegs servering, og i stadsavisens spalter, hvor den tyske verskunst halter, diskes op den kost, mig gotter, som en fransk ragout af rotter. – Værre dog, når genlyds-toner fra vort Nord hid over slår; når mit håb mod lys og vår skydes ned af plebs-kanoner; når i råheds-kravet hviner fremtids himmelsprængte miner, og jeg våbenstækket står på en brusten drøms ruiner. Altså er, for ej at lyve, nøden det, som nu mig drev til at sende Dem et brev, – og jeg lar ballonen flyve. Duer har jeg ingen af; duer er jo håbets fugle, og i denne klamme grav bygger bare ravn og ugle. Men per ravn, per ugle, skikke brev til damer, duger ikke. Nu da – som De ved, ifjor, dengang Mälar-himlen mulned, frosten skar og løvet gulned, ned til Deltas vang jeg foer. Der var sol og sommerdage. Lyset slog med blink tilbage, som hos os en bræ fra fjorden. Palmelunden, sykomoren, skygged blågrøn over jorden; Beduinen og hans mage, båren højt på dromedaren, så vi gennem ørknen drage. Første gang en uerfaren nordbo så det, skreg han studsende: Mine herrer, ser De strudsene? Fra Cairo opad Nilen fløi vi på «Ferus» som pilen, gæsted Cheops-pyramiden, hvor Napoleon proklamerte, medens sfinxen mediterte både før og da og siden. Beni Hassans kongegrave krøb vi ind i på vor mave. Seklerne har hærget stygt dem; hver en tidsberegning brister; kun så meget får man ud, – tør man tro egyptologer, – og, ej sandt, vi tror jo trygt dem –: de blev til i fortids tåger, dengang Farao var gud og herr Potifar minister, samt at herr ministrens svoger, Josef Jakobsen, har bygt dem. Memnonstøtten, stenkolossen, han, De ved, som sang et stykke, gæsted vi en morgenstund; men den gamle holdt sin mund. Det er nu en skaldenykke fra den tid Kambyses dømmende gik ham efter lidt i sømmene og, måske for ubehændigt, recenserte ham indvendigt. Sligt gør mangen sanger frossen, – og så svigter mælet tossen. Men så er beundrings-stolen vederlag for sang mod solen. Sådan gubben Memnon troner på sit ry for brustne toner, stryger ind tributens mynt, gir i al sin oldtidspynt audiens, ej blot til stormænd, men sågar til norske Normænd, som min ringhed og Peer Gynt. Dog, hvem mægter gøre rede for en 6–7 ugers drøm? Derfor beder jeg Dem, tag disse løse pennedrag fra min færd i lys og hede opad krokodillens strøm. Gal-mands værk at spilde ord på vort pascha-liv ombord i de fire Noæh arker; – vi var fire, skal De vide, og desuden to par barker for et genus, kaldt det blide. I «Ferus» var sat på foer bjørne tre fra gamle Nord; elleve haner af de franske; fire hingster – de var spanske – lutter fyr- og flamme-foler, drevne stærkt i kaprioler, og med gester som El Ol’er. Tar vi med vor skibsbetjening, fandtes efter fælles mening flere dyr af slægten «Asen». Et slags buk fra Schweitzerlandet; et amfibium af racen, der skal bo «lidt under vandet», – samt, naturligvis, en skok olden- eller old-germanske vildsvin, næsten ganske tamme, og som afart af de samme, et par militære rovdyr; et entrüstungs-fæigt skovdyr; et af de brasilianske bogmøl, og en hel hob smådyr under fællesnavnet rådyr; item – nej, nu er det nok! Tænk Dem så når dragomanen, snart mod øst og snart mod vest, førte hele karavanen til en oldtids kæmpe-rest. Over ørknens gule slette fløj vi som på vinger lette, skønt i virkligheden toget gik til æsels, og tildels, for de kække, til kamels. Hvilken jubel, hvilken broget stim og stimmel i vor barne- glade flok! Hin uerfarne strudse-seer var den eneste, som for skydsen gjorde styr, råbte: Æsler! Er det dyr for en mand i pressens tjeneste! Jeg vil hae en rigtig ilhest; – finds her ingen fuldblods Nilhest? – Luxor, Déndera, Sakkara, Edfu, Assuan og Phile vil i fart forbi jeg ile og kun foreløbig hvile ved en skildring fra Sahara. De har sikkert engang hørt at når karavanen rykker gennem ørkenhavets bølger, sandets flom, af samum ført, viser frem hvad dybet dølger, og den ser stillebens-stykker. Eller rettere, den vader gennem endeløse gader, hvor den levende natur har med døden sig forenet, og i tiden sig forstenet til en vild arkitektur. Ribben, ryggehvirvler, knokler rager op som søjlesokler; hjerneskaller af kameler er de faldne kapiteler; tænders gule gisne rader er balkoners balustrader; fingre, som i vejret vimser, er de brustne loftsgesimser, og som mølne ridderfaner svajer pjalter af kaftaner. Tænk Dem så det hele billed, dirrende i sol og stilhed, vokse, vokse, fylde, fange, højnes, højnes tusend gange; – tænk Dem denne gravens verden, som en oldtids karavane, brat forstenet på sin bane, – og De har Egypter-færden. Ja, så er det. I en tidens morgenstund drog ud et tog; prester forrest med sin videns hieroglyfbeskrevne bog; gudekonger, kongeguder red henover seklers vidder; – Isis og Osiris sidder i sin stumheds pragt og luder på de høje sadelpuder; Horus, Hathor, Thme og Ptah, Amon Re og Amon Ra kaster glans til alle sider, der de midt i skaren skrider; Apis med den gyldne pande ledes langsmed flodens vande, fulgt af slavers millioner, – og hvor følget slår sin lejr rejses sfinxer og pyloner. Over grav og over sejr mindetavler, obelisker står i billedskrift og hvisker; tusend templers søjlerader pæler karavanens gader; tusend pyramiders belte er dens efterladte telte. Se, da kom et pust fra nord, steg til storm på ørkenhavet, pisked karavanens spor; – prester tumled, konger raved, hele guder sank i grus; Faraonen og hans hus lå i glemsels sand begravet. Der, hvor sværmen frem var dragen, faldt den livløs, stum og stur; – tusend år i sarkofagen, gemt for lyset og for dagen, mumien lig i svøbets bur, smuldred bort en dømt og slagen fire tusend års kultur. Denne karavanes rester var det, vi, Khedivens gæster, drog forbi til Nubiens grænse. Fellah-flokken så vi lænse ørkenbølgen om Abydos, og lidt længer op mod syd os mødte Karnaks skog af sokler som en urtids kæmpeknokler; Rhameseums kapiteler lå som skaller af kameler; Luxors hal med hundred søjler, slavers arme lig i bøjler, vidned stumt om stormens stund i et «sic transit gloria mundi»! Dette billed har mig fulgt, hvor jeg siden gik i landene; og som ånden over vandene aned jeg en mening dulgt. Tor i juleskreden tuder forrest i det vilde lag; Grækerfolkets faldne guder lever jo den dag idag. Zeus bor end på Kapitol, hist som «tonans», her som «stator». Men Ægyptens livs-idol? Hvor er Horus? Hvor er Hathor? Intet mærke, intet minde; ej en sagnstump er at finde. Svaret ligger ganske nær. Hvor personligheden mangler, hvor ej formen i sig bær hadet, harmen, jublen, glæden, pulsens slag og blodets skær, – der er hele herligheden kun en benrads tørre rangler. Hvor er ikke Juno sand, bleg og høj i vredens brand, når hun gubben overrasker –? Hvor er ikke Mars en mand – under garnets gyldne masker? Men hvad var Egyptens guder? Tal i rækker og i ruder. Hvad var deres kald i livet? Blot og bart at være til, sidde malet, strammet, stivet, på en stol ved altrets ild. En fik høgenæb at bære, og en anden strudsefjære; en var gud for dag, for nat, en for dit og en for dat; – ingen fik det kald at leve, ingen det at synde, famle, og af synden sig at hæve. Derfor ligger nu det gamle fire tusend års Egypten som et navnløst lig i krypten. Ser De vel, min kære frue, – i beleiringsringen spændt, lukker jeg min lune stue for at leve indadvendt. Ude flyver fra mig trøsten, som en flytfugl-flok om høsten; men med øjet mod det indre ser jeg håbets løvspring tindre. På begravne karavaner bygger jeg vor fremtids baner. Lovfast er jo slægtens gang ad en evig vindeltrappe; kredsen blir den samme krappe, vejen altid lige trang; viljen blir den samme higende; – punktet kun bestandig stigende. Og så står vi nuomstunder lodret over Faraonen. Atter er kong Gud på tronen, atter flyder bort personen i et mylr, som kaver, stunder, bryder, bygger, grubler, grunder rundt omkring og nedenunder. Atter rejses pyramiden som produkt af hele tiden. Atter svulmer alle årer, atter flømmer blod og tårer, for at verden stort skal se kongegudens Mausolé. Det er samtids-karavanen med sin Hathor, med sin Horus, og, for alting, med sit chorus, der i blinde svær til fanen. Hvilke storværk bygges ej langs den lige sejersvej! Hvilken magt i folke-stormen! Hvor egyptisk hver og en fuger ind sin lille sten på dens plads i helheds-formen! Hvor uklandrelig er tegningen; og hvor sikker er beregningen! Ja, i sandhed, det er stort, stort, så verden står og gaber; – og dog dirrer der et «aber» midt i gabets åbne port. Tvivlen kommer lindt til orde: Er det rigtig stort, det store? Ja, hvad gør vel stort et værk? – Ikke værkets store følger, men personen klar og stærk, som i værkets ånd sig dølger. Godt; men nu Germanner-skaren på sin stormgang mod Paris? Hvem står hel og klar i faren; hvem bær enligt sejrens pris? Når slog ud i glans personen, så at millioners munde bar ham hjemmet rundt i sang? – Regimentet, eskadronen, staben – alias spionen – koblets slupne flok af hunde, sporer vildtet på dets gang. Derfor ved jeg, glorien svigter. – Denne jagt får ingen digter; og kun det kan fremad leve, som en digters sang kan hæve. Tænk på Gustaf Adolf bare, forrest i sin svenske skare; husk den fangne mand i Bender, – Peder Wessel på fregatten, lig et lyn i mørke natten, – Kongedybets muntre helte; – over dem sig mindet spænder som et kor, der høres vælte sine tonebølgers belte, under klap af tusend hænder, fra en vårfests smykte telte. Og så tænk Dem dagens mænd, disse Fritzer, Blumenthaler, og de herrer generaler, nummer den og nummer den! Under Preussens dødning-farver – sorgens sorte-hvide klud – bryder dådens lodne larver ej, som sangens fjærild, ud. De kan sagtens silke spinde til en tid, men dør derinde. – Just i sejren bor forliset. Preussens sværd blir Preusser-riset. Aldrig svulmer der en løftning af et regnestykkes drøftning. Intet dåds-digt blir at tolke fra den stund af, da en folke- rejsning, skønhedsfyldt og fri, blev et stabs-maskineri, spækket ud med kløgtens dolke, – fra den stund da herr von Moltke myrded kampens poesi. Så dæmonisk er den magt, som fik verdens gang at råde: sfinxen, på sin visdoms vagt, dødes af sin egen gåde. Ziffer-sejren får sin dom. Øjeblikkets blæst slår om; lig en storm på ørken-sletten vil den fælde afguds-ætten. Bismarck og de andre gubber vil, som Memnons søjle-stubber, sidde sprød på saga-stolen uden sang mod morgensolen Men som vi, Khedivens gæster, efter færden blandt de døde, under lys og klang af fester drog en nyfødt tid imøde, – ja, som vi, med flag på stang, under verdenskorets sang, fejred hist kanalens åbning, og som vi fra Suez’ strand fik et glimt af løftets land, – så vil åndens livs-forhåbning, ad det vordendes kanaler, i et verdens festtogs-møde, under hymner og choraler, under skønheds-lampers brand, styre frem til morgenrøde på sejlads mod løftets land. Thi mod skønhed hungrer tiden. Men det ved ej Bismarcks viden. Skal vi med til festen, frue? Ja, hvem ved når budets due bringer kortet? Vi får se. Indtil da jeg i min stue går med handsker af glacé; indtil da jeg søger fredning, digter fornemt på velin; det vil harme godtfolks slæng, jeg blir sagtens skældt for hedning; men jeg har en skræk for sværmen, vil ej stænkes til af bærmen, vil forvente tidens nærmen i en pletfri bryllupsklædning. Og med disse ord, farvel! Flyv, ballon! På farten held! Luften er en digters rige; – styr mod nord, og sænk dig lige ned på Mälarstadens strande; der er fuldt så nemt at lande, som på Telemarkens fjeld! Alfen i gondolen spanker. Gid nu snart mig bud blir bragt, at han med sin lette fragt – lette vers og lette tanker – har på Norrmalm kastet anker! Henrik Ibsen Mit folk, som skænkte mig i dybe skåler den sunde bittre styrkedrik, hvoraf som digter jeg, på randen af min grav, tog kraft til kamp i døgnets brudte stråler, – mit folk, som rakte mig den landflugts-stav, den sorgens byldt, de angstens rappe såler, det tunge alvors-udstyr til min færden, – dig sender jeg en hilsen hjem fra verden! Jeg sender den med tak for alle gaver, med tak for hver en smærtens luttrings-stund. Hver vækst, som lykkes i mit livskalds haver, har dog sin rod i hine tiders grund; – at her de spirer fyldigt, rigt og gerne, det skyldes gråvejrs-brisen fra det fjerne; hvad solbrand løsned, det fik tågen fæste; – mit land, hav tak, – du skænkte mig det bedste. Ja, did, hvor tågen tumler sig om tinden, hvor gråvejrsbrisen over vidden slår, hvor der er lydt foruden og forinden, hvor der er øde mellem gård og gård, – did ser jeg, som en lods fra skansens tremme. I natten og min digtning bor jeg hjemme. Og mest i denne meningsmørke tid, da hjemmets liv et tvesyn slutter inde: et folk, som kløver sig i spredtheds splid – og flokker sig om samlings-tankens minde. Men når jeg ser mod disse festens dage, mit syn går mer end tusind år tilbage. Der ser jeg højne sig af sagas skodde hint træ, som sprat i dronning Ragnhilds drøm. Jeg ser det brede sig fra Næssets odde, rundt Nordkaps væg, øst over Glommens strøm. Jeg ser dets røde læg, dets grønne grene, jeg ser dets kviste, skinnende som sne; – men under løvet er en slægt at se, som sidder nidsyg, hver for sig alene, på næs, i vik, i hver en afdals læ. Kun en står sorgløs midt iblandt de spredte. Han kaster legende sit livsmåls terning; thi han har håb og tro, og er den rette, og har et verdensviljens krav at mætte, – og store drømmes løvtag om sin gerning. Så går det løs! Den unge mod de gamle; det nye syn imod den vante sed. Rundt Trondhjem ser jeg otte riger ramle; i otte slag blir otte konger fældte. Af høvdingstolen glider Rollaug ned, og sætter sig på jarlesædets skamle; – i Naumdal stikker Herlaug sværd i belte – og går i haug med alle sine helte. Da enes de, som står mod landets ening; da samles de, som slår for spredtheds værk; da nytter de hårfagre kongens mening: at ryg mod ryg gør kæmpen tifold stærk. Da flokkes Egder, Theler, Hørder, Ryger; da skinner spilte sejl langs Listers strand; der stritter vimpler, skum for stevnen fyger, og som de rundt om Jeder-revet stryger, der bæres hæse hærskrig ind mod land. De søger Haralds flok. Nu skal det fristes, om hævdens træ fra farfars tid tør kvistes. To tanker går i stål imod hinanden; to tidehverv vil skifte hvasse ord. – Fra løftingen ser Roald Rygg mod nord; kong Køtve bryner sværd mod skjolderanden. Lidt frem endnu! I Hafsfjord venter manden. Ser I de hundrede tjærede snekker, langskibes rader, som ligger for anker? Ser I, hvor Hårfagers hærklædte rækker fylder og dækker tofternes tiljer og æsingens planker? Hører I duren af Hafsfjords-gnyet? Hornkloves drapa har båret det frem. Stridsmænd for kvelden mod stridsmænd for gryet; stridsmænd for næet mod stridsmænd for nyet; – snekker og knærrer, med højbårne stavne, tørner og snerrer som måger mod ravne; fjordvidden mørknes af pilskyens bræm. Dronningens drømtræ er stedt i fare! Egder og Theler vil løve dets tag af! Har ingen nød. Med økser snare ringer om roden sig Hårfagers skare, bøder de hvislende bilers slag af, – berger den vordende tusendårs-saga. Dagen lider og langskyggen falder. Roald og Sote og Thore blunder. Solen går under. Med den går under en udlevet alder; – det nybårne kalder. – Kong Køtve løber med skam af striden, – skønner, han kan ikke løbe fra tiden, – løber endda, som Hornklove melder, længtende hjemad til sulet og mjøden. Men Harald han tjælder knærrer og snekker. Så frister de fremad, de fremdjærve rækker, mod morgenrøden. Og så gik tusend år. Snart strengt, snart blidt, spandt norner gennem dem på skæbne-tenen. Men folkedrømmens træ fik vokse frit, med løv i toppen og med frugt på grenen. Nu standser slægtens tog og skuer vidt fra skillet agterud. Nu rejses stenen, – hin landets tause lovsang i granit. – På vagt, mit folk! Bryd lag og leg og gilde; – i mørket tusler det, som vil os ilde. Jeg ser mit hjem med tågers fold om tinden, – mit hjem, hvor gråvejr over hejen slår, hvor der er lydt foruden og forinden, hvor der er ensligt mellem gård og gård. – Hvad lusker der ved kveld på krøgte veje? Hvem er han, skyggen? Har jeg set ham før? Han løfter klinken let på bondens dør, går som på sokker bent til mandens leje; – han hvisker ord i øret på den hvilende, – og så til næste nabo – lydløst, smilende. Og det er ikke en jeg ser, men mange. Og det er ej blot ord, jeg kan fornemme; – jeg hører som en dur af dumpe sange, en døs, som tager sind og sans til fange, et bys, som summer drømmens digt iglemme. Hvem er de, skyggerne? Hvor har de hjemme? Af Hafsfjord stiger de! Op, dagens mænd! Til Haralds-dyst! De døde går igjen! Ja, Roald, Sote, Thore Haklang lever sit midnatsliv som dødning og som draug; – og Rollaug rører på sig; Herlaug stræver, den gamle muldvarp, i sin sunkne haug. Sligt er det, som går lumsk på bygdens veje, budstikken bærende fra grænd til grænd; sligt er det, som tar plads ved bondens leje, og byder lønlig leding ud igjen. – Op, dagens stridsmænd, fæld, hvad natten fødte! Om drømmens træ slå ringen tæt og rund! Hårfagre Harald kræver dådens støtte; – det, som skal rage højst i denne stund, – det, vi skal ramme ned i Norges grund, det er en pæl igjennem dem, han mødte. Thi vi har liv til sag, og de har døden; – de har kong Køtves mål, vi morgenrøden. Se ud i verden! Hafsfjords dag er oppe, lysvågen, over alle jordens toppe. Den sol, som brandt på Solferinos sletter, – den sol, som farved Lissas vinblå dyb, – som bruned Porta Pias røde spetter og jog i kælder Vatikanets kryb, – den sol, som lumred om Sadowas volde, var Hafsfjords-solen i vort nye døgn; det var den sol, som lyste for den bolde, da riget rejstes mellem holmer golde, – en sol, som slog i flint de samme trolde og damped giften af den samme løgn. – Mærk hvor du står, du dagens norske broder! Tyd tidens tegn; med den er du i pakt. Idag er kun en ringe grundsten lagt til større støtte for vor stammes moder. Læs tidens lov! Den tåler ingens trods. Cavour og Bismarck skrev den og for os, – og dødninger og drauger vog han fler af, hin dådsmand og hin drømmer på Caprera. Ja, Haralds-tanken går igjennem tiden, og Hafsfjords-slaget står den dag idag; thi det er ånd mod ånd, som ildner striden, – kong Haralds ånd med rigets helheds-sag mod søndrings-ånden under småheds flag. Dog, svigter du, mit folk, i samlings-dysten, – da ned med støtten på din høvdings grav! Lad ikke stenen hykle over hav og pege som en nidstang ind mod kysten. Men har du høvding-sind, og vil du sejre, da ser jeg, lys og glad: du sejre får! Da kan en slægt, som kommer efter vor, den rette samlingsstøttes rejsning fejre; men den skal bygges over døgnets lejre, højt over bygdens stræv og byens bulder; – dens plads er given: det er Dovres skulder. Da er det sket, hvad dronning Ragnhild skued. Da først, mit land, du yder højsind ly. Da er din gamle stortid vorden ny, og spådoms-gåden herligt løst i nuet. Da ser jeg dig, mit folk, som trøstig voved, hvad du i samlings-festens rus har lovet, – jeg ser dig træde tidens åbne spor imod et frit, et helt, et mægtigt Nord; jeg ser dig som en slægt, der tungt har sovet, men sund er vågnet ved et manings-ord; jeg ser dig som en slægt, der vil og tror, – med kraft til mer end dont på land og fjord, – med længslers hærgang rundt den vide jord, og store drømmes løvtag om dit hoved! Henrik Ibsen Løvet rasler, blade falder; nær er Nordens høst; gennem skovens brudte haller går farvellets røst. Derfor samler Nordens evne sig til hjemmets hjerte-stævne, værner varmt i stuen inde om sit frilufts-minde. I, som har hinanden kåret, unge par, I to, – gå med vårens krans i håret ind i eders bo. Ude lad Oktober-dagen brede tungt sit tåge-lagen; lad jert hjem en løvsal være, rejst til ungdoms ære. Det er leve-kunstens kerne: gennem let og tungt om sit forårs-sind at værne, holde hjertet ungt; det, – når aftensolen daler, løfte morgnens idealer glansfuldt, kækt og højt ivejret. Hvo det kan, har sejret. Did at nå er samlivs gåde, samlivs gyldne krans; ingen kløgt kan vejen råde, ingen visdoms-sans. Men hvor stien er at finde aner kærlighed iblinde. Vogt da tro i eders stue denne frelsens lue. Husk, at hvo det livslys sætter på sit alterbord, lampen har i sorgens nætter, blus for fodens spor. Og når engang løvet falder rundt om jer i høstens alder, – sku med dette lys tilbage på jert vårlivs dage! Henrik Ibsen Musik af R. Nordraak Tak for kald til ungdoms-stævne i jer gamle stad! Fyldt er Kølens kløft og revne, sprængt dens røsers rad; grænsens knejsende geleder hæmmed ej vort tog; bent går vejen nu til eder fra den norske skog. Lad så sangen bent som banen slå sin streng af stål; sang er jo, som sus i granen, Svenskens modersmål. Dette sprog fra norske røster bær vor hilsning frem; svenske svarets væld fra øster bær det til vort hjem. Altfor længe har vi sunget spredt i verdens kor; der, hvor Svenskens røst har runget, taug det norske ord; der, hvor vi har æsket ordet, krævet lyd omkring, stod ej svenske folke-koret i vor sanger-ring. Drapa under Jorsals palmer, kvad i Bretlands sund, Narvas stormsang, Lützens salmer, gik for halv-kor kun. Lad så fædres faner smuldre i sin blege pragt; friske krav på slægtens skuldre har dens ånder lagt. Nystemt vårsang er at høre gennem tiden gå; – lydhørt er en sangers øre; nyn må han forstå. Sanger-skaren er de unge, og i folkets sind sanger-hvervet er at sjunge nye tider ind. Lyt med os mod det, som vorder; lyt mod gryets nyn; og fornemmer I akkorder, der slår ned som lyn, – blæs til samling da i luren mod den norske skog! Vi skal komme! Grænse-muren hæmmer ej vort tog. Henrik Ibsen Langt borte Snart samles i Upsal alle de unge; taler skal strømme og sange skal runge. Selv har jeg digtet til ungdoms-mødet, kendt mig ildnet i ånden og kødet. Jeg nytted et øjebliks tro mellem tvivlene, og stod alt med foden mod stævnet stilende. Nu er det over. Afgørelsens porte slog jeg ilås og blir ensom, langt borte. Held over al eders sorgløse flok! Held over eder, hvem legen er nok! Sommerens magter lad skydækket dele! Skogduft for alle de stundende sjæle! Godvejr, så koret kan bæres for vindene! Bris under fanerne, sol over sindene! Glitrende dage, og nætter klare, hvor I skal færdes og hvor I skal fare! Langt borte jeg ser eder stryge forbi; jeg hører den velkendte melodi. Og dog så forunderlig fjernt og fremmed mig tykkes det jublende tog gennem hjemmet. Genfærd af afdøde tider og mænd går i vor ynglinge-skare igen. Af frasernes tåger og festernes røgelse formes et verdenshistoriens spøgelse. Sligt tog, som nu suser deroppe i Nord, har sust over hele Italiens jord. Ungdoms-toget langs Apenninerne rusked af søvnen folke-ruinerne. Det var i århundredets skyfulde morgen. Idag vajer fanen fra Engelsborgen. Sligt tog, som nu suser deroppe i Nord, har sust over hele den tyske jord. Der drømtes om ening ad spredte baner; der drømtes om sortrøde gylden-faner. Så kom den alvorlige del af festerne. Grånede gubber var ungdoms-gæsterne. Uryggeligt dog for den samme sag, som ildned til leg, de højned sit flag. Gennem trængsler og storme de bar den frem; de mured sit hus og de gærded sit hjem. De vilde sin drøm; så kom sejren siden. Europa er voksent, og vågen er tiden. Se, derfor så underlig fjernt og fremmed mig tykkes det jublende tog i hjemmet. Genfærd af afdøde tider og mænd går i vor ynglinge-skare igen. Af frasernes tåger og festernes røgelse formes et verdenshistoriens spøgelse. Hvi tier den eneste myndige mund, som bryder alt blændværk og vækker af blund? Jeg skal sige jer det. Den blev stum som graven, da et ufærdigt folk fik friheds-gaven. Det er farligt at tage sig selv som skænk; den ballast kan krænge en skude isænk. Man stak os ihænde et fuldgodt sværd, men lærte os ikke sligt værges værd. Se, derfor vor skæbne vipper og vender, som kniven i barnets legende hænder. Der står vi og lytter til forsker og gransker, og taster på tingen med silkehandsker. Der går vi og drømmer og véd ikke råd til en bristende eller bærende dåd. Når kommer og rusker os op af døsen århundredets ånd med århundredets løsen? München den 2den Juni 1875 Henrik Ibsen Et Rimbrev Min kære ven! De skriver mig bekymret til og spørger hvi slægten går så underlig fortrykt, ej ildnes op i fryd og ikke sørger, men synes ruge på en uklar frygt, – hvi intet held formår at live ånderne, hvi ingen er sin egen modgangs dommer, hvi hvermand tager skæbne-gunst og vånderne med sløvheds ro, og venter hvad der kommer. Kræv ikke, ven, at jeg skal gåden klare; jeg spørger helst; mit kald er ej at svare. Men da De nu har dyppet Deres pen, så skal det dog ej være gjort forgæves, – at sige, hvis ej med bestemthed kræves et svar, som svarer sådan ligehen. Kort, jeg til svar vil spørge Dem igen; og undskyld at – da hånden med i spillet en digter har – der spørges i et billed. Så sig mig da, om De har nogensinde tilfældigvis ved vore kyster set et skib stå ud tilhavs for friske vinde og sætte kursen endefrem og ret? Det har De vist, og De har sikkert mærket det liv, den lyst, den virksomhed ombord, den trygge sorgløshed, der driver værket, det sikre bydende kommando-ord, som om det var en regelbunden verden med fastsat bane, lig vor egen jord, med lov, som den, for farten og for færden. Tidt går et sådant skib på lange rejser; det søger fjerne lande, mange havne; man losser lasten, og ombord man hejser nyt stykgods under udenlandske navne; man stuver rummet mellem begge stavne med en utallighed af kasser, baller, og hverken skipper eller mandskab ved til punkt og prik hvad skibet fører med; alt går iflæng, alt tages som det falder. Så lægges atter ud på vide veje; kækt graver bougen i det salte skum; det er som havet ikke havde rum og bølgens rygning ej gav bredt nok leje for den usigelige livsmods-sum, som stormvejr ikkun øger og formerer hos skipper, mandskab og hos passagerer. Begribeligt. Er ikke skuden tæt? Er ikke lasten stuvet jævnt og sikkert? Er ej kompas, sextant og stjernekikkert i orden til at holde kursen ret? Er ej det skøn, den dygtighed tilstede, som vækker lid og holder mishåb nede? Og dog, tiltrods for alt, det kan sig hænde en godvejrsdag, foruden synlig grund, at der ombord, på hvermands sind og mund, en sælsom trykket lumring er at kende. Først tykkes få af denne tunghed grebne, så fler, så mange, så til slutning alle; sløvt sættes sejl og sløvt håndteres rebene; sløvt purres ud; sløvt høres piben kalde. Der tages varsler af hver liden ting. Havblikkets døs, ja føjelige vinde mismodigt tydes; selv et marsvins spring, en stormfugls skrig man lægger sig på sinde. Sløvt går de der, af samme lønsot smittede, skønt ingen røbed og skønt ingen frittede. Hvad er da sket? Hvad er vel hændt ombord? Hvad er den gådefulde grund til trykket, som lamslog sind og vilje, arm og ord? Er nød påfærde, – nogen forulykket? Nej, ingenlunde. Alting går sin gang, – men uden håb og mod, og uden sang. Og hvorfor? Jo, fordi en lønlig tvivl, et rygte sniger sig foruden hvil fra forlugaren og til agtermasten: De tror de sejler med et lig i lasten. Den sømands-overtro er vel bekendt; engang brudt ud den fylder alles tanker. Hvordan med sagen selv det er bevendt, erfares først, hvis rejsen vorder endt, trods alle varsels-tegn, trods skær og banker, i havnen trygt fortøjet og for anker. – Se, kære ven, – Europas damp-paket står ud tilhavs med kurs mod nye lande, og både De og jeg har løst billet og taget plads på agterdækkets bret, med hatten løftet mod de gamle strande. Herude svales både sind og pande; heroppe kan vi ånde frit og let; – i lasterummet ligger al bagagen, og kok og steward sørger for menagen. Hvad kræves mere til en sorgløs færd? Maskinen gør sin pligt; hør kedlen buldre; se stempelstangen løfte sine skuldre; se skruen kløve vandet som et sværd; – stagsejlet holder skibet frit for krængning; rormanden bøder af hver overdængning; rumt farvand går vi i; kaptejnen oppe på brettet er vor fulde tillid værd og holder udkik over alle toppe; – hvad kræves mere til en sorgløs færd? Og dog, – vidt ude på det åbne hav, midtvejs imellem hjemmets land og målet, det lader jo som farten sakked af, som al vor frejdighed var fra os stjålet. Mandskab og passagerer, mænd og kvinder, går om med sløve øjne, slappe kinder; man synker sammen, ruger, grubler, lytter i forlugarer og i pragt-kahytter. De spørger mig om grunden, gode ven! Har De ej mærket, noget vilde komme? Forstod De ej, et tidehverv var omme, der vejred tryghed og fortrøstning hen? Hvad grunden er, det ligger ej for dagen; men De skal høre hvad jeg ved om sagen. Jeg sad en nat alene her på dækket, en lummer nat med stjerner og med stilhed; luftdraget var så blødt, så fuldt af mildhed, og aftenvindens vinger ganske stækket. Tilkøjs var alle passagerer gangne, og døsigt brændte lamperne dernede; ud fra kahytten flød en kvalmfuld hede, der holdt de trætte i en halvsøvn fangne. Men hvileløs og uden fred var blunden; jeg så det; skylights-lugen stod halvt åben; – hist lå en statsmand og fordrejed munden som til et smil, der endte med en måben; en lærd professor vælted sig til siden, splidagtig, lod det, med sin egen viden; en theolog trak teppet over panden; i hovedpuden grov sig ned en anden; og højt og lavt lå kunstnere, skribenter, som folk i drøm, der frygter og forventer; – men over alt det halvsøvns-liv dernede – en rødlig, osende og kvalmfuld hede. Jeg vendte øjet fra det sløve røre; jeg stirred fremad i den friske nat; jeg så mod øst, hvor alt en dagning mat begyndte alle stjerners glans at sløre. Da traf et ord hist nedefra mit øre; det traf mig der jeg lænet sad mod masten. En sagde højt og, som det syntes, midt imellem usund søvn og mareridt: Jeg tror vi sejler med et lig i lasten! Henrik Ibsen Et Vers (I et Exemplar af en ny Bog) At leve er krig med trolde i hjertets og hjernens hvælv. At digte – det er at holde dommedag over sig selv. Henrik Ibsen Stjerner i lyståge Just under min kometfærd mod en egn, hvorhen jeg stævned for at finde hjemmet, i verdensrummet viste sig en fremmed uventet gæst ved Andromedas tegn. Der bares bud ned til vor gamle jord at ude i det højtidsstille fjerne der havde kaos skabt sig til en stjerne da det slog ind på samlingslovens spor. – Jeg fandt et andet kaos rundt omkring, med spredte viljer og med skilte veje og uden drift til fælles banesving og uden higen mod et midtpunkts leje. Men da jeg atter stod i fjernets stilhed da tog jeg varsel af hvad der var sket, – tog varsel af hvad selv jeg havde set: lystågers samling til en stjernes billed. Lystågen tror jeg på, skønt uden orden, kaotisk løst, den vælter sig i nord; jeg tror den er på samlingslovens spor, – en lysrig stjerne i sin første vorden. Henrik Ibsen Mod Snelandets Hytter fra Solstrandens Krat red hjemløs en Rytter hver eneste Nat – Nys steg han af Hesten fandt aaben hver Dør – Kunde hjemløse Gjæsten kanske kommet lidt før. Henrik Ibsen Kristiania den 21de Jan. 1892 Judas Blandt disciplerne var han en fremmed fugl, – bogstavelig vognens tolvte hjul. Hvad didhen drev ham, er lagt ad acta; historien melder kun åbne facta. Vi ved, i samvittigheds-dvale dysset gik han lige hen og gav Frelseren kysset. Da vandt både himmel og helved spillet. Men hvad, om nu Judas ej havde villet? Munkenes sang Sankt Olaf og sankt Peder, stat op og ruster eder, knus slangen med jer hæl; – sankt Halvard og sankt Thomas, og alle helgne Romas, slå kreds om bispens sjæl! Nu er han hårdt i vånde; ryk ud imod den onde, sankt Patrick og sankt Sveder, sankt Olaf og sankt Peder, sankt Halvard og sankt Thomas, og alle helgne Romas! Domine coeli! Himlens Herre, dine skarer du sende til sejr for sandhedens sag; er hun falsk, – hendes kød du til aske brænde, som en lynild på dommens dag! Gloria in excelsis deo! Lovet være Herren i det høje! Åbenbaret har han sin magt; miraklet er fuldbragt; – lovet, lovet være Herren i det høje! Leben heisst: in Herz und Hirn Kampf mit finstern Gewalten; Dichten heisst: ein Strafgericht Ueber sich selber halten. d. 10. Aug: 1883 Henrik Ibsen Spillemænd Til hende stod mine tanker hver en sommerlys nat; men vejen den bar til elven i det duggede orekrat. Hej, kender du gru og sange, kan du kogle den dejliges sind, så i store kirker og sale hun mener at følge dig ind! Jeg maned den våde af dybet; han spilled mig bent fra Gud; – men da jeg var bleven hans mester, var hun min broders brud. I store kirker og sale mig selv jeg spilled ind, og fossens gru og sange veg aldrig fra mit sind. Kong Håkons gildehal Du gamle hal med de mure grå, hvor uglen bygger sig rede, – så tidt jeg dig ser, må jeg tænke på kong Lear på den vilde hede. Han gav sine døtre kronens skat, han gav dem sit dyreste eje; da jog de ham ud en uvejrs-nat, at færdes på vildsomme veje. Du hal, som tynges af tidens vægt, du måtte det samme friste; – du gav en utaksom efterslægt den dyreste skat, du vidste. Du gav os mindernes gyldne høst, en saga med billeder rige. Men hørtes en eneste sønne-røst sit «tak» gennem natten skrige? Der måtte du stå, som Albions drot, til leg for de kåde vinde; sex hundrede år hven stormens spot omkring din grånende tinde. – Nu dages det, gubbe; dit folk er vakt; nu prøver vi fejlen at rette: vi flikker med klude din kongedragt; du har alt en narrehætte. Og derfor, du hal med de mure grå, hvor uglen bygger sig rede, – så tidt jeg dig ser, må jeg tænke på kong Lear på den vilde hede. Byggeplaner Jeg mindes så grant, som om idag det var hændt, den kveld jeg så i bladet mit første digt på prent. Der sad jeg på min hybel og med dampende drag jeg røgte og jeg drømte i saligt selvbehag. «Et skyslot vil jeg bygge. Det skal lyse over Nord. To fløje skal der være; en liden og en stor. Den store skal huse en udødelig skald; den lille skal tjene et pigebarn til hal. –» Mig syntes at i planen var en herlig harmoni; men siden er der kommet forstyrrelse deri. Da mester blev fornuftig, blev slottet splittergalt: storfløjen blev for liden, den lille fløj forfaldt. Markblomster og potteplanter «Min Gud, jeg kan ej Deres smag forstå, ved ej, hvor De har Deres øjne! Hun er ingen skønhed, og regnes må så halvvejs til de forfløjne.» – Ja, vistnok det mere stemmende var med tonen i dagens dramer, ifald jeg mig kåred et exemplar iblandt de normale damer. De pranger, som vinterens blomsterflor, så sirligt i vinduskarmen; som potteplanter i lunken jord de grønnes ved kakkelovns-varmen. Og regelmæssigt hver blomstergren forynges efter sin dvale; – ja, var jeg fornuftig, jeg kåred mig en imellem de mange normale. Hvad hjælper fornuftens kløgtige garn! Dens røst er mig led og vammel; thi hun er et markens friluftsbarn og sexten skærsommere gammel! En fuglevise Vi gik en dejlig vårdag alléen op og ned; lokkende som en gåde var det forbudne sted. Og vestenvinden vifted, og himlen var så blå; i linden sad en fuglemor og sang for sine små. Jeg malte digterbilleder med legende farvespil; to brune øjne lyste og lo og lytted til. Over os kan vi høre hvor det tisker og ler; – men vi, vi tog et smukt farvel, og mødtes aldrig mer. – Og når jeg ensom driver alléen op og ned, så har for de fjærede småfolk jeg aldrig ro og fred. Fru Spurv har siddet og lyttet, mens vi troskyldigt gik, og gjort om os en vise, og sat den i musik. Den er i fuglemunde; thi under løvets tag hver næbbet sanger nynner om hin lyse forårsdag. På Akershus Sommernattens slør med milde folder sig om jorden spænder; enkle stjerner, store, stille, blege bagom skodden brænder. Fjorden letter nu sit trange bryst med dump og dæmpet stemme. Hør, det er som barndomssange, dem en aldrig ret kan glemme. Gamle Akershus ser roligt gennem tågen over sjøen; stundom nikker han fortroligt, tykkes mig, mod Hovedøen. Akershus, den gamle hvide, står såvisst i stærke drømme; sikkert styrer han med stride åretag mod mindets strømme. Ja – de gæster ham, de svundne blodværksmænd fra mørke tider; – linombundne, floromvundne gennem hallen stilt de skrider. Og se der –, jeg ser og gruer, snart i brand og snart i frysning –, bag de høje salsvinduer dirrer der en blålig lysning. Hvem er han, hin tunge ridder med den røde glød i øjet, – han, som stur i salen sidder, i sin stol fremoverbøjet? Ja, for visst! Kong Kristjern er det! Panden skrukket, kinden gusten; – hånden famler efter sværdet, sliren er af blodskvæt rusten. – Lig en gravlagt storheds minde, fyrstefager end at skue, i karnappet står en kvinde; det er visst Knut Alfsøns frue. Danske flåden er i fjorden; hendes husbond gik at værne værgeløs om fædrejorden, – kom som gæst til Gyldenstjerne. Liglagt ror de ham tilstrande uden sang og uden kærte; – hugget i Knut Alfsøns pande var et hugg i Norges hjerte. – Se den bundne mand i kåben. Let, jeg tænker, navnet gættes; hundred hærmænd under våben; – Herlof Hyttefad skal rettes. Bål er rejst i Ormegården; blodet blommer dødning-linet; fire svende står ved båren, – Kristjern glytter bag gardinet. Rige frihedsmand, som strøde for dit folk i døden roser! Mer end kirkevirak søde blodrøg, som fra bålet oser! Martyrblod med sædens kræfter, – sæd fra Norges ulivs sårdag, som tre hundred år derefter sprat ved Ejdsvolds Værk en vårdag! Og se der –! Nej, undaf gled det, thi «løs af» det lød fra vagten; – Akershus har åndeklædet byttet bort mod hverdagsdragten. Ederfuglen Ederfuglen i Norge bor; der holder han til ved den blygrå fjord. Han plukker af brystet de bløde dun, og bygger sig rede både varm og lun. Men fjordens fisker har stålsat hug; han plyndrer redet til sidste fnug. Er fiskeren grum, så er fuglen varm; han ribber igen sin egen barm. Og plyndres han atter, så klæder han dog sit rede påny i en velgemt krog. Men røves hans tredje, hans sidste skat, – da spiler han vinger en forårs-nat. Da kløver han skodden med blodigt bryst; – mod syd, mod syd til en solskins-kyst! Med en vandlilje Se, min bedste, hvad jeg bringer; blomsten med de hvide vinger. På de stille strømme båren svam den drømmetung i våren. Vil du den til hjemmet fæste, fæst den på dit bryst, min bedste; bag dens blade da sig dølge vil en dyb og stille bølge. Vogt dig, barn, for tjernets strømme. Farligt, farligt der at drømme! Nøkken lader som han sover; – liljer leger ovenover. Barn, din barm er tjernets strømme. Farligt, farligt der at drømme; – liljer leger ovenover; – nøkken lader som han sover. Fugl og fuglefænger Gutte-kåd, af granepinde snitted jeg en fuglefælde. Førend jeg til ti kan tælle, flakser fuglen stængt derinde. Og jeg bar med grusom glæde fælden ind i barnestuen, skræmte fangen med mit vrede blik, med fagter og med truen. Da jeg ret mig havde moret, og til gagns min grumhed mættet, lod jeg fælden stå på bordet, – åbned så forsigtig brættet. Ej, hvor bruger han sin vinge! Liv og frihed er ham buden; – ud mod lyset vil han svinge sig, men tumler knust – mod ruden! – Fugl i fælden, du er hævnet! Nu er selve gutten hildet i et stængsel, hvor han evned kun at flakse om forvildet. Også ham et øje stirrer skræmsomt på igennem gittret. Dette blik hans sind forvirrer; rædsel har ham gennemsittret. Og når han på gab tror ane vinduet, som til frihed bringer, dratter han med brudte vinger, bums, ifra sin stængte bane. Bergmanden Bergvæg, brist med drøn og brag for mit tunge hammerslag! Nedad må jeg vejen bryde, til jeg hører malmen lyde. Dybt i fjeldets øde nat vinker mig den rige skat, – diamant og ædelstene mellem guldets røde grene. Og i dybet er der fred, – fred og ørk fra evighed; – bryd mig vejen, tunge hammer, til det dulgtes hjertekammer! Engang sad som gut jeg glad under himlens stjernerad, trådte vårens blomsterveje, havde barnefred i eje. Men jeg glemte dagens pragt i den midnatsmørke schakt, glemte liens sus og sange i min grubes tempelgange. Dengang først jeg steg herind, tænkte jeg med skyldfrit sind: dybets ånder skal mig råde livets endeløse gåde. – End har ingen ånd mig lært, hvad mig tykkedes så sært; end er ingen stråle runden, som kan lyse op fra grunden. Har jeg fejlet? Fører ej frem til klarhed denne vej? Lyset blinder jo mit øje, hvis jeg søger i det høje. Nej, i dybet må jeg ned; der er fred fra evighed. Bryd mig vejen, tunge hammer, til det dulgtes hjertekammer! – Hammerslag på hammerslag indtil livets sidste dag. Ingen morgenstråle skinner; ingen håbets sol oprinder. Min unge vin Du kaldte dig min unge vin, mig karret løvomkranset. Du dufted sød, du perled fin, du gæred hed, og du var min; – da blev processen standset. Min vin blev stjålen af en fløs; men karret bærmen aver. Jeg skal ej knalde dig af døs; jeg exploderer ej, min tøs, – jeg falder blot i staver. Lysræd Den tid jeg gik i skolen var mod nok i mit sind, – at sige, så længe til solen gik under bag bergets tind. Men lagde sig nattens skygge udover ås og myr, da skræmte mig spøgelser stygge fra sagn og fra eventyr. Og bare jeg lukked øjet, jeg drømte så meget og mangt, – og alt mit mod var fløjet – Gud vide må hvor langt. Nu er der en forandring med alting i mit sind; nu går mit mod på vandring ved morgensolens skin. Nu er det dagens trolde, nu er det livets larm, som drysser alle de kolde rædsler i min barm. Jeg gemmer mig under fligen af mørkets skræmsels-slør; da ruster sig al min higen så ørnedjerv som før. Da trodser jeg hav og flammer; jeg sejler som falk i sky, jeg glemmer angst og jammer – til næste morgengry. Men fattes mig nattens foerværk, jeg ved ej mit arme råd; – ja, øver jeg engang et storværk, så blir det en mørkets dåd. Digterens vise (Af «Kærlighedens komedie») Solglad dag i hegnet have skabtes dig til lyst og leg; tænk ej på, at høstens gave tidt-nok vårens løfter sveg. Æbleblomsten, hvid og vakker, breder over dig sit tjeld, – lad den så langs alle bakker drysses vejrslåt næste kveld. Hvad vil du om frugten spørge midt i træets blomstertid? Hvorfor sukke, hvorfor sørge, sløvet under slæb og slid? Hvorfor lade fugleskræmmen klappre dag og nat på stang? Glade broder, fuglestemmen ejer dog en bedre klang! Hvorfor vil du spurven jage fra din rige blomstergren? Lad den før som sangløn tage din forhåbning en for en. Tro mig, du ved byttet vinder, tusker sang mod sildig frugt; husk moralen «tiden rinder»; snart din frilufts-lund er lukt. Jeg vil leve, jeg vil synge, til den dør, den sidste hæk; – fej da trøstig alt i dynge, kast så hele stasen væk! Grinden op; lad får og kviger gramse grådigt, hver som bedst; jeg brød blomsten; lidt det siger, hvem der tar den døde rest. Kløften Tungt trak det op; en regnsky brast, og kløften blev en elv i hast. Og alt som uvejrs-flommen steg, den bobled, bruste, sang og skreg. Det trak forbi; det lufted væk, og elven skrumped ind til bæk. Der hvisled dråbers regnbu-støv; der rasled perler over løv. En vakker hundedag – som før lå kløftens grusbund ganske tør. Men klangen blev: der hvisled støv, der knirked kvas, der rasled løv. Det minded fjernt om kildevæld. Jeg selv har sværmet der en kveld. Højfjeldsliv I dalen er der sommernat med lange skyggers slør; i højden går om bergvæg brat en sjø for kveldens bør: der vælter skyens bølger grå, og intet syn når op til jøklen, som i dagen lå og vidt udover bygden så, med solguld om sin top. Men over tågebølgers brand, i glans af guld og rav, der højner sig et fredlyst land, lig øflok spredt i hav. Den store fjeldfugl sejler slig som skibet videst ud, mens tinders rad bag jøkelflig står, hærklædt troldefylking lig, og truer vest mod Gud. Dog se, derborte sel og kvé i slør af fonnens bræm! Der blåner fjeld, der glittrer sne omkring det stille hjem. Det er en verden for sig selv, og folket er som den, – fra bygden skilt ved urd og elv, det har et større himmelhvælv, og bedre sol til ven. Se sæterjenten lydløs stå i glød og skygger svøbt. Den alvors-alf, hun stirrer på, har intet ordlag døbt. Hun ved ej selv hvor langt han vil, så lidt hun ved hans navn; men under lur og bjældespil det bærer bort i solfalds ild; – mon tro, der findes havn? – Det er så kort, dit højlands-liv på sætervold ved bræ; snart foldes snevejrs-kåben stiv udover sel og kvé. Da sidder du ved ovnens kul i vintrens vante færd; – men spind du trøstig hamp og uld: et syn på højfjelds-kveldens guld er vel sin vinter værd. På sangertog Frem gennem holmernes række, den hellige skinnende dag, damper vor stolte snekke, pyntet med hundrede flag. Ungdommens sang inden borde, jubel fra bryst og mund, vælter sig vidt over fjorde, fylder de trange sund. Fremmest i stavnen klinger hornets og tubaens slag. Kirkeklokkerne ringer; – dem hører ej Strilen idag. Han hører ej klokker kime, han glemmer sin salmebog, han glemmer højmessens time for sangernes søndags-tog. Men, tro mig, som der han sidder og undres og stirrer ud over de tonende vidder, – han er ikke langt fra Gud. Han skønner ej togets tanke, ved ej, hvad slig færd har voldt, – men kender nok blodet banke i veksling, snart varmt, snart koldt. Han letter sig fra sin tue derborte på næssets knat; og sangeren svinger sin hue, og Strilen tar til sin hat. Gennem leden, skaldet og nøgen, vi stryger på rullinger blå; han sidder og ser efter røgen så langt, som øjet kan nå. Vi flyver med flagrende faner, vi synger os fuglefri; han sidder igen og aner: nu strøg noget stort forbi. Vi stævner til strålende fester med blomster og lampe-skær; han kender ej andre gæster, end alvorets tause hær. Og dog, lad det aldrig dig nage, du hindred hans kirkegang; visst tog han fra mødet tilbage en afglans af lys og sang. – Se, slig skal vi brødre, vi unge, på livsfærden, festlig og rig, vidne med vækkende tunge langs landet i bugt og vik. Der er ej så taus en hule, lidt genlyd ejer den jo. Vi er som de sjungende fugle med frøkorn i næb og klo. Hvorhelst end vingerne stryger, langs fjeldryg, som lavt over fjord, et frøkorn fra flokken fyger til trivsel i længtende jord. En svane Min hvide svane, du stumme, du stille; hverken slag eller trille lod sangrøst ane. Angst beskyttende alfen, som sover, – altid lyttende, gled du henover. Men sidste mødet, da eder og øjne var lønlige løgne, – ja da, da lød det! I toners føden du slutted din bane. Du sang i døden; – du var dog en svane! Priset være kvinden! (Ved en sangerfest) Med sommer i sind foer vi frem gennem sund og fjord; livsmodet svulmed i bølgende kor. I løvspring under led, i fuglesangen med, fandt vi samme higende drift, som i os, – længsel imod lyset med jubel og trods! Ja, sangerens sind er som birken i solvarm vår; gærende saft gennem årerne går; der modnes den tilsidst som løvkrans over kvist; se, da er hans fylde i kvad sprungen ud: længsel imod lyset er livsgådens bud. Men hist i det lokkende lysland er kvindens hjem; kvad-frøets spirer fra hende gik frem. Til hende de på ny som voksne kvad skal fly. Priset være kvinden hvor sangbølgen går; hun er fagrest dag-glans i sangerens vår! 4de Juli 1859 (Kong Oskars fødselsdag) Unge Norge, sænk dit flag, lad det foldes tungt om stangen; der er sorg i glædens lag, gråvejrs-tyngsel over sangen. Sommersol i li og lund bær ej smil til folkemund: helbud over landet rider, melder at kong Oskar lider. Ja, han lider langt herfra, har ej syn for sol og sommer. Unge Norge, ræk ham da folkehjertets fagre blommer! Luft fra livets friske væld tør ham lindre for en kveld. Sæt dig stille ved hans leje, skænk ham, hvad du har i eje! Han for dig har stridt og tænkt, from og folkekær i lande. Nu har fulest sot sig sænkt som et slør om kongens pande; – gæst ham nu med vuggesang, tag ham som dit barn i fang, lad mod drømmens strand ham stævne, – fager drøm har lægdoms-evne. Kongen lider. Højt og hult går hans bryst som sjø for stormen; kongens bryst, så rigt og fuldt, er nu hjem for helsots-ormen. Unge Norge, hvert dens hugg svale du med sangens dugg; – folkets kvad for kongens helse lindring har, om end ej frelse. Sænk dig, konge, sødt i blund; folket om dit leje sidder; – gæst i drømme Norges lund, furumo og fjeldets vidder. Langs med led i hver en bugt er der søndagsligt og smukt; kvæg dig, konge; – fromt og stille fejres folkesorgens gilde. Did i drøm, hvor elvesus, under urd og højfjelds-rygge, dugger bondens bjelkehus, mellem liens løv i skygge! Gubben med det hvide skæg står på hellen udfor væg, standser mænd, som opad rider, spør om kongen endnu lider. Styr din flugt udover vik. Ser du guttens leg i haven? Se, hvor han den røde flig fæster højt på gærdestaven. Han har hørt af far en dag: flaget er kong Oskars flag; – derfor han fra lysthus-taget leger konge, – frigør flaget. Svanevinget under sejl kløver briggen bølgetoppe. Konge, læs dit navn i spejl; konge, hils, – dit flag er oppe! Skuden træder, let og kæk, havfru-dans med krænget dæk; – Norges sejler evigt bære Norges flag til Oskars ære! Ak, min konge, – stakket drøm folkets vuggesang dig skænker; ormens helbid, smertens strøm, magtløs dig til lejet lænker. Men så tidt en lindring sval vifter over al din kval, – tag det for en bøn, som svinger sig mod Gud fra folkets bringer! Skolehuset (Ved indvielsen) Mens lien gulner og skogens flor for løvfalds-stakken må vige, her vier ind vi en urtegård for åndens evige rige. Den ligger højt på klippegrund, den står med mure trygge; – Gud signe mildt fra denne stund det værk, vi her fik bygge! Vi fjeldets sønner, vi ved så vel at urt kan artes på hejen, at tallens top, der den gror på fjeld, mod himlen kækt finder vejen; – vi ved, at strå bag bergets urd kan aksets kronguld bære; – så trives og bag skolens mur den grøderige lære! Thi Gud vil sende sit godvejr ned til urtegården herinde, så tankens spirer, så åndens sæd sig frem til modning kan vinde; han skænke frimarks luftning mild, og lys fra livets vidder; thi friluft trænger tanken til, som våren fuglekvidder. – Så vær da viet til sjælerøgt, du åndens fredlyste have! Det frø, her lægges, det spire trygt udover slægternes grave! Skil aldrig livets vårnatur fra lære-hjemmets tanke, – og hvælv dit tag og højn din mur som værn, men ej som skranke! Folkesorg Nu bær de tusend klokker bud vidt over fjord og fjeld; to frændefolk i sørgeskrud tar med sin drot farvel. I hjemlig krog, på alfart torg, er tanken en idag, – fra bjelkehus og kongeborg en æt i gråd, to folk i sorg om Oskars sarkofag. Tilsammen længst har folk og drot i smertens nætter lidt. Nu er det stilt på kongens slot; thi ud har kongen stridt. Snart gravkapellets port blir lukt; der blunder han i fred; – men udenfor skal blomstre smukt en sæd igennem tiders flugt, – den skær ej døden ned. Hans ben i kirken hviler sødt, hans ånd mod højden foer. For visst han far og søn har mødt i kårne sjæles kor. Som sagnets helt til himmelport i faldnes følge kom, så foer kong Oskar sejrrig bort; han gik med vidners følge stort ind til sin herres dom. Men følget var ej valens høst, sværdbidte mænd på rad; hans sag er talt med bedre røst i folkets takke-kvad. Fra Oskars milde kongespor slog alfers fylking ud; – de gik at vidne der han foer, – og derfor var hans hird så stor, da ind han tren for Gud. – Så hvil dig, drot, hos herren ud, – her er din gerning endt; dit virke står i sommerskrud, som fagrest monument. Den sorgens sky, som har sig bredt om land, vil spredes ad, – men Oskars kamp for sandt og ret skal bo hos folk og konge-æt i Nordens minders rad. Til thingmændene (17de Maj 1860) Thingmænd, mindes I, hvad findes gemt fra sagnets nat? Eller mon I glemte Egils tog til Jæmte- jarlen gæve for at kræve norske kongens skat? Egils følge ræd sig dølge gad, der gubben foer. En for en ham svigter; Jæmten står og sigter skjult i lien; – rødt på stien blodets roser gror. Da går brede drag af vrede over gubbens bryn; rundt sig fiender flokked; skjoldeløs han lokket står i fælde. Saga melde monne da et syn: Bergets helle, brudt i vælde, surred han med bast, bandt den frempå bringen, skred, skønt fulgt af ingen, bent mod målet; – Jæmte-stålet, Jæmtens hærmod brast. Jarlen fandt han, skatten vandt han, sad i Jæmtens hal. Vennesælt lød ordet; mjøden gik om bordet, slut var striden; – aldrig siden ønsktes Egils fald. – Frihedsbårne, folkekårne mænd fra dal og strand, – Egils hverv er eders; thi skal og hans hæders- klædte minde sagabinde hver, der står som han! Hilsen til Svenskerne (I Trondhjem, ved storthingets fest for den svenske kronings-deputation) Templet så I med de brustne buer i det høje kor; endnu, grå som gubben, vidt det skuer, mæler mindets ord: engang kvad derinde Svenskens sanger kækt om sejr og blod; og ved Olafs-skrinets alterfod bandt den djærve svenske mand sin ganger. Landet så I med de trange dale, I så bræen hvid; også den kan med om mindet tale fra vor ufreds-tid: templets sprængte mur kan pragt ej dække, knust er Olafs skrin; men deroppe, under viddens lin, sover stilt en hær i rad og række. Svenske broder! Over grænse-fjelde banet vej nu går. Templet har et yngre sagn at melde: sagnet fra iår. Her, hvor hedest had i hærtid brændte, samles frænder nu; mindehallen for en fortids gru står, som løftets hal, med sejr ivente. Ja, skønt Olafs-kirkens skat gik under, lever folket end; og om Svenskens mænd på vidden blunder, – han har fler igen. Signet være da hans hæders-fane og vort unge flag; – fælles vaje de for Nordens sag under fælles drot på fælles bane! Til de genlevende Nu er pris i mængdens munde; – først dog måtte kæmpen blunde. Han et lys i landet tændte; I med det hans pande brændte. Han et sværd jer svinge lærte; I det prøved mod hans hjerte. Hvast han stred mod døgnets trolde; I ham klemte mellem skjolde. Men en glansfuld vindings stjerne tog I efter ham at værne. – Slør den ej, hvis tornekronet høvding sove skal forsonet! Til professor Schweigård (Studenternes sang ved hans jubilæum) Lig et nybyg i de tykke skoge lå vort fædreland. Gagnløst grov sig bondens gamle ploge gennem moens sand. Det, som trængtes mest, var sol derinde, det var dagens bad; – frem da gik, med bilens blanke blad, gæve rydningsmænd i signet minde. Da kom liv iblandt de trøskne stammer på den golde mo; der, hvor tyriroden sprat i flammer, kunde kornet gro; – og da rydningsværket først var øvet, rejstes grænd ved grænd, vokste op en slægt af stærke mænd, – enkelt sanger kvad vel og blandt løvet. Gæve rydningsmand i åndens rige! Du er en af dem, for hvis dagværk mørket måtte vige i vort fædrehjem. Solguld sænktes mellem vindfalds-graner ved din biles blad; – derfor hilses du ikveld med kvad, som et taksomt sind fra hjertet maner. For hvad spredt i livet var dit virke, gør dig Saga skel; vi, som sønner kun af tankens kirke, hylder dig ikveld. Længe glimte dine klare syner over vidden ud; – sagnet siger, sædens unge skud trives fagrest når i vest det lyner. Vuggevise (Af «Kongs-emnerne») Nu løftes laft og lofte til stjernehvælven blå; nu flyver lille Håkon med drømmevinger på. Der er en stige stillet fra jord til himlen op; nu stiger lille Håkon med englene til top. Guds engle små, de våger for vuggebarnets fred; Gud sign’ dig, lille Håkon, din moder våger med. Borte! De sidste gæster vi fulgte til grinden; farvellets rester tog nattevinden. I tifold øde lå haven og huset, hvor toner søde mig nys berused. Det var en fest kun, før natten den sorte; hun var en gæst kun, – og nu er hun borte. Stormsvalen Stormsvalen ruger, hvor landet glipper; – jeg har hørt det selv af en gammel skipper. I skumkammens fråde vingerne dynker hun; rullingen træder hun; aldrig synker hun. Med havet hun daler; med havet hun stiger; i havblik hun tier; mod storm hun skriger. Det er en færd mellem flyven og svømmen, som midt mellem himmel og afgrund drømmen. For tung for luften, for let for bølgerne –; digterfugl, digterfugl, – der har vi følgerne! Ja, og hvad værst er, – i lærdes øjne gælder det meste for skipperløgne. Agnes (Af «Brand») Agnes, min dejlige sommerfugl, dig vil jeg legende fange! Jeg fletter et garn med masker små, og maskerne er mine sange! «Er jeg en sommerfugl, liden og skær, så lad mig af lyngtoppen drikke; og er du en gut, som lyster en leg, så jag mig, men fang mig ikke!» Agnes, min dejlige sommerfugl, nu har jeg maskerne flettet; dig hjælper visst aldrig din flagrende flugt, – snart sidder du fangen i nettet! «Er jeg en sommerfugl, ung og blank, jeg lystig i legen mig svinger; men fanger du mig under nettets spind, så rør ikke ved mine vinger!» Nej, jeg skal løfte dig varligt på hånd og lukke dig ind i mit hjerte; der kan du lege dit hele liv den gladeste leg, du lærte! Stambogsrim Jeg kaldte dig mit lykkebud; jeg kaldte dig min stjerne. Du blev da også, sandt for Gud, et lykkebud, der gik – gik ud; – en stjerne –, ja, et stjerneskud, der slukned i det fjerne. Mindets magt Hør, ved De hvordan en dyretæmmer får lært sin bjørn, hvad den aldrig glemmer? I en bryggerkedel han binder dyret; – så blir der tæt under kedlen fyret. Imidlertid han på positivet spiller for bamsen: «Fryd dig ved livet!» Af smerte knapt kan den lodne sanse; han kan ikke stå, og så må han danse. Og spilles siden den melodi ham, – fluks farer en dansende djævel i ham. – Jeg selv sad engang i kedlen nede, under fuld musik og forsvarlig hede. Og dengang brændte jeg mer end skindet; og det går aldrig mig ud af mindet. Og hvergang genklang fra den tid lyder, det er som jeg bandtes i gloende gryder. Det kendes som stik under neglerødder; – da må jeg danse på versefødder. Åbent brev (Til digteren H. Ø. Blom) Kristiania, 1859 Da det til agters gik for Nordens guder, da Balder fældet var og Odin sad som sløvet bedstefar på Lidskjalfs puder iblandt de blundende einherjers rad, – mens selve Tor lar stå det fyldte fad, og Brage døsig over harpen luder, – da spåde Vala: «Snart står verden tom!» Nu rejser Wiehe; – nu spår H. Ø. Blom. Du er den Vala, som profetisk lyner, imens for folket du poetisk spår; du melder metrisk om de sikre «syner», som foran råheds-sildestimen går; af svartalf-flokken, som ved grænsen står, du skimter alt et glimt af horn og tryner; – men hvad du så, på vingehesten flyvende, blev trykt i «Morgenbladet» for den 7de. Du ræddes for et ragnarok, som alt står med «barbaries» for døren truende. For så vidt klæber tankehalen luende til digtkometens korpus, tyndt og skralt; men, tro mig, alle muser finder gruende dit billed-figenblad for spædt og smalt. Hold derfor op, som skald, vor kunst at kværke; – gør prosa; – verset kommer dig på tverke. Husk, af din gerning kendes skal din tro; lad derfor ej på glat-is ud dig narre. Du tror dig selv en smagens ridder jo, – og dog du vil vor gamle moder «parre» med en af kobbelet for Thespis karre, – ja, Gud forlade dig, med begge to! Den køter-tanke er i kernen rådden; – den tanke-køter er på vers for lodden! Du digter om et rollefags doublering, mens folket kræver krigssang for sin kamp; du fantaserer over «remplacering»; dit øje blænder thevandsbordets damp; – du har en hippogrif med god dressering, men lejer læredigtets vognmands-gamp; – højt foran står en borg med tind og takke; du vælger farten baglængs nedad bakke. De trak engang fra pyramidens indre et balsameret lig i dagen ud. Det lå så stolt i sit forstenings-skrud; det havde glemt, hvor dejligt sol kan tindre; – hvad nyt det så, det skatted tifold mindre, end sunkne oldtids bankerotte gud. «Et bittert smil» om mumiens mund mon spille, med hån mod tiden – for den ej stod stille. På samme sæt du åbned denne dyst. Med vold du tiden vil i slummer tvinge; du harmes ved at høre livet klinge, du længes ned igen i gruben tyst. Dog var der engang sangbund i dit bryst; derinde mangen skønheds-alf fik vinge, fløj ud, erobred land, forplanted ætten; men du – fornægter ægtefødsels-retten! Dog, nu tilbage til din mørke spådom, at ragnarok er ventendes bag jul. Op, alle mand, mød frem og læg nu råd om det bedste surrogat for kunstens sul! Vor egen barkekost er besk og ul; det hjælper hverken bønner eller gråd om. Men verdensborger kunsten er, ved læserne; – så før en trup da hjem fra – Japaneserne. Nej, tingen er at Kongens København har eneret på den trafik i landet; – thi som Madeiras most, skønt falsk og blandet, blir ædel vin på fad i skudens stavn, så skibes op til os mangt navnløst navn, som først får værd ved farten over vandet. Her bænkes den ved kunstens højbords-brædder, som hist kun gældte for en sjællandsk skrædder. Din skylden var, ifald jeg nu tog post, og passed op i lejren hver som snøvler, og brændte løs på hver en udslidt vrøvler, som tapper dig din Dry-Madeira-most. Mon ej kothurnen blev til gamle støvler, og smagens gudeflesk til husmandskost ved analytisk plukken-op i kransen fra nummer 3 til korets formand Hansen? Dog, lad det fare til en anden gang; – jeg finder snart igen vel tid og stunder at kikke indom dør til hint vidunder, hvis nære fald begrædes i din sang. Vi vil ej veje nogen enkelts rang; men på dit eget kvad min dom jeg grunder: den tid, som kommer, ragnarok du kalder; – så er det altså Valhal da, som falder. Thi foran Valhals fald går ragnarok, det ved vi alle fra vor første lærdom. Andhrimner har man, det er sikkert nok, og ingen tvivler på hans kost er nærsom, – for torsdags-maver da, – om ej så svær som det fordum krævedes af asers kok. Einherjer mangler ej: kritiken slår dem, men ej ihjæl; thi publikum dog får dem. Men hvor er Tor med hammeren dernede? Den stærke Tor, som kløver fjeldets væg og henter Freja hjem til Nordens glæde, mens troldet bider ræd i eget skæg. Og hvor er Freyr, som ejer magt at brede ud over land et skrud af birk og hæg? Og hvor er Yduns-æblet? Find det, kære; – jeg kan kun se en overmoden pære. Nej, Yduns-æblet fattes, det er sagen, og Balder flytter senest i April; se, derfor lakker det mod endskabs-dagen, trods slag af køller og trods skud med pil; – hæng altså tålsomt dit gevær i hvil, – stig op på bordet, sy de faldnes lagen; thi det du vide må: en gud, som blunder, kan aldrig ruskes op; han får gå under. Men vær du trøstig. Ragnarok får ende, der gryr en fremtids-sol bag åsens bryn; – det dæmrer alt for slægtens friske syn, den bedre morgen er alt grant at kende. Du skal få se, at dagens lys kan brænde, hvor trøskne stammer knak for nattens lyn; – du skal få se: den højeste blandt himle er ikke Valhal, men det unge Gimle. Til en bortdragende kunstner (Ved afskeds-festen for skuespiller Jørgensen) Nordpå, fra de danske strande, djærv og frisk han foer; al hans arv var ånd i pande, høvdings magt i ord. Viking lig han vilde prøve værgets vægt, og storværk øve, vilde vokse, vilde stige, vinde sig et rige. I hans sind var ungdomsfloden, vårflom i hans mod; i den norske fjeldgrund foden slog som granen rod. Der gik ry, hvor helten mødte; stundom hændtes vel, han blødte; – men det får nok hver mand sige, at han vandt sit rige. Nu står gubben ved sin banes mål og ser mod sjø, lyster høre hjemmets svanes sang ved Sundets ø. Sænk dit skjold, lægg sværd og bile; du har stridt, kan trøstig hvile, – sent skal tidens storme vejre bort din sagas sejre! Thi som bautastenes række langs med Norges hav mæler mægtigt om de kække, der gik længst i grav, – så skal du i skønheds rige mindes gennem tusend slige, – vidne for en rad af slægter, hvad en høvding mægter! Ørnulfs drapa (Af «Hærmændene på Helgeland») Sind, som svær-mod stinger, savner Brages glæde; sorgfuld skald så såre kvides ved at kvæde. Skaldeguden skænked evne mig at sjunge; – klinge lad min klage for mit tab, det tunge! Harmfuld norne hærged hårdt mig verdens veje, listed lykken fra mig, ødte Ørnulfs eje. Sønner syv til Ørnulf blev af guder givet; – nu går gubben ensom, sønneløs i livet. Sønner syv, så fagre, fostret mellem sværde, værned vikings hvide hår, som gævest gærde. Nu er gærdet jævnet, mine sønner døde; glædeløs står gubben, og hans hus står øde. Torolf, – du, min yngste! Boldest blandt de bolde! Lidet gad jeg klage, fik jeg dig beholde. Vén du var, som våren, mod din fader kærlig, arted dig at ældes til en helt så herlig. Ulivs-sår, usaligt, værste ve mon volde, har min gamle bringe klemt, som mellem skjolde. Nidsyg norne nødig nægted mig sit eje, – dryssed smertens rigdom over Ørnulfs veje. Vegt er visst mit værge. Fik jeg guders evne, en da blev min idræt: nornens færd at hævne. En da blev min gerning: nornens fald at friste, – hun, som har mig røvet alt – og nu det sidste! Har hun alt mig røvet? Nej, det har hun ikke; tidligt fik jo Ørnulf Suttungs mjød at drikke. Mine sønner tog hun; men hun gav min tunge evnen til i kvæder ud min sorg at sjunge. På min mund hun lagde sangens fagre gave; – lydt da lad den klinge, selv ved sønners grave! Hil jer, sønner gæve! Hil jer, der I rider! Gudegaven læger verdens ve og kvider! Fredrik den syvendes minde (Sang i studentersamfundet) Dansken står på Dannevirke, spejder spændt mod syd. Fredriks hjem er Roskilds kirke, stængt for stridens lyd. Dansken slår for liv og æren; Fredrik kommer ej til hæren; «Jens» om Nordens grænsestene værge må alene. Nej, – går blodværk frem af tvisten ved den jydske grind, rejser Fredrik sig af kisten, kløver nattens vind, suser frem, som Ossians helte, svingende sit sværd fra belte: «Fremad, børn, til kamp for æren; – Fredrik er i hæren!» Thi han lever stærk i mindet, Danmarks danske drot, – kongemod i folkesindet vidner det så godt. Derfor frem til sandheds-sejren! Fredrik er i danskelejren; – Slaven, Venden og Kroaten slår ej landsoldaten! En broder i nød! (December 1863) Nu flokker sig om Tyras borg, – kan hænde, sidste gang, – et folk i nød, et folk i sorg, med flaget halvt på stang. Forladt, forladt på farens dag, forladt i stridens stund! Var sådan ment det nævetag, der loved godt for Nordens sag i Axelstad og Lund? De ord, der flød, som om de kom fra hjertet lige hid, – de var da kun en frase-flom; og nu er tørkens tid! Det træ, som blomstrings-løfter gav i festens solskinsvæld, det står, af stormen kvistet af, som kors på Nordens ungdoms grav, den første alvorskveld! Det var da løgn i gildeskrud, kun giftigt Judas-kys, hvad Norges sønner jubled ud ved Sundets strande nys! Hvad taltes mellem drot og drot ved sidste kongefærd? O, legtes om igen da blot kong Gustafs leg på Stockholms slot med Karl den tolvtes sværd! Et folk i sorg, på dødsens tog af hver en ven forladt, – så ender Danmarks sagabog. – Hvo har dens Finis sat? Hvo tålte fejgt, den slutted slig: og tysk blev Tyras vold, mens Dannebrogs forrevne flig slog om den sidste Danskes lig sit rosenlagens fold? – Men du, min frelste norske bror, som står på fredlyst grund i kraft af løftets fagre ord, forglemt i farens stund, – stryg du på flugt fra fædrestavn, jag over havets hvælv, gå glemselsgang fra havn til havn, og list dig til et fremmed navn, og gem dig for dig selv! Hvert stormsuk, som i Norge går langs li fra Danmarks hav, dig spørgende med rædsel slår: min bror, hvor blev du af? Jeg stred en livsens-strid for Nord; mit hjemland blev en grav; – jeg spejded over belt og fjord forgæves dine snekkers spor. Min bror, hvor blev du af? – Det var en drøm. Vågn stærk og kæk fra folkesøvn til dåd! En bror i nød! Hver mand på dæk; – her gælder rappe råd! End kan det stå i saga slig: dansk, dansk er Tyras vold. End Dannebrogs forrevne flig kan over Nordens fremtid rig slå ud sin røde fold! Troens grund Jeg slynged på rim et klokke-klemt over landet ud; der blev ingen skræmt. Min gerning var gjort; jeg steg ombord og stævned for damp fra det kære Nord. Vi lå for tåge på Kattegat; der var ingen som sov den første nat. Kahytten var bleven en krigsråds-hal; passagererne drøfted Dybbøls fald. De drøfted alting, fortalte adskillige vilde træk om de unge frivillige. Fra en var en attenårs brorsøn rendt; en anden havde mistet sin handelsbetjent. Så var det naturligt man næsten led; man var jo selv på en måde med. I sofaen, ret under lampens skærm, sad en aldrende frue, frejdig og ferm. Til hende var vendt de flestes røster; enhver vilde være den bedste trøster. Og damerne yttred med suk og støn sin angst for fruens eneste søn. Jeg ser hende endnu, hvor trygt hun nikker, og smiler og siger: for ham er jeg sikker! Hvor vakker hun var, den sølvgrå kvinde med grundmuret tro i syn og sinde. Det risled mig varmt gennem marg og blod; det satte stål i mit slappe mod. «Dit folk er ej dødt, om end det blunder; – det lever i kvinde-troens vidunder!» Dog siden jeg fandt hende mere klog på livets gang end på livsens bog. Og derfor blev hun mig også en gåde. Hvor kom den fra, denne trygheds nåde? – Forklaringen lå så snublende nær: sønnen var krigsmand i vor norske hær. Storthings-gården Kirkespir og kongeborg, rejst i store fædres dage, står på hæld, i landesorg, som en stum, forstenet klage. Norges gamle røde flag slog sin vinge der en dag, slakked så, og sørged siden, halvt på stang, i ulivs-tiden. Folkefane, fri og stærk, flyv igen for fjeldets vinde; bølg dig om vort nutids-værk, som du bølged om vort minde. Blæs det livsens-ånde ind, viftende fra tagets tind; lad din treklangs-tunge tale gennem mænd fra strand og dale. Hvisk dem til, at folkets gård bygges ej af døde stene; mind dem om, at år for år højnes den med ånd alene. Ve, om ingen der forstod tanken i din tales flod; – sænk dig da i sørgefolder, som du engang sank ved Svolder! Ve, om ej din røst fik nå inderst til den kårnes øre; – lad da korsets stærke blå sorgtungt sig om stangen sløre; lad dit friske friheds-rødt foldes sammen, tungt og dødt; – stryg da, flag, dit rene hvide, sne-skavl lig om fjeldets side! Nej, så vil det aldrig ske! Frilufts friske pust fra fjeldet løfter nok de farver tre, bær til dem nok livsens-vældet. Højt sig spænder hallens tag; der er rum for åndens sag. Haralds store norske tanke aldrig husvild der skal vanke. Folkets gård og kongens gård over mod hinanden højne! Frit som grander to de står, ser hinanden ind i øjne. Der går lyn af ånd og ild ud fra dette øjenspil; – Sverres, Håkons, Oskars skygger stilt men stødt i dagen bygger. Minders hærvagt, sejersstærk, vogt og værg om folkets virke; skærm udover alt dets værk i vort unge samfunds kirke! Lad så murens sten forgå; – dådens støtte dog skal stå, løfte land og mægtigt bære folket op mod lys og ære. Terje Vigen Der bode en underlig gråsprængt en på den yderste, nøgne ø; – han gjorde visst intet menneske mén hverken på land eller sjø; dog stundom gnistred hans øjne stygt, – helst mod uroligt vejr, – og da mente folk, at han var forrykt, og da var der få, som uden frygt kom Terje Vigen nær. Siden jeg så ham en enkelt gang, han lå ved bryggen med fisk; hans hår var hvidt, men han lo og sang og var som en ungdom frisk. Til pigerne havde han skjemtsomme ord, han spøgte med byens børn, han svinged sydvesten og sprang ombord; så hejste han fokken, og hjem han foer i solskin, den gamle ørn. Nu skal jeg fortælle, hvad jeg har hørt om Terje fra først til sidst, og skulde det stundom falde lidt tørt, så er det dog sandt og visst; jeg har det just ej fra hans egen mund, men vel fra hans nærmeste kreds, – fra dem, som stod hos i hans sidste stund og lukked hans øjne til fredens blund, da han døde højt opp’i de treds. Han var i sin ungdom en vild krabat, kom tidlig fra far og mor, og havde alt døjet mangen dravat som yngste jungmand ombord. Siden han rømte i Amsterdam, men længtes nok hjem tilslut, og kom med «Foreningen», kaptejn Pram; men hjemme var ingen, som kendte ham, der rejste som liden gut. Nu var han vokset sig smuk og stor, og var dertil en velklædt knægt. Men døde var både far og mor, og sagtens hans hele slægt. Han stured en dag, ja kanhænde to, – men så rysted han sorgen af. Han fandt ej, med landjorden under sig, ro; nej, da var det bedre at bygge og bo på det store bølgende hav! Et år derefter var Terje gift, – det kom nok på i en hast. Folk mente, han angred på den bedrift, som bandt på et sæt ham fast. Så leved han under sit eget tag en vinter i sus og dus – skønt ruderne skinned, som klareste dag, med små gardiner og blomster bag, i det lille rødmalte hus. Da isen løsned for lindvejrs bør, gik Terje med briggen på rejs; om høsten, da grågåsen fløj mod sør, han mødte den undervejs. Da faldt som en vægt på matrosens bryst: han kendte sig stærk og ung, han kom fra solskinnets lysende kyst, agter lå verden med liv og lyst, – og for bougen en vinter tung. De ankred, og kammeraterne gik med landlov til sus og dus. Han sendte dem endnu et længselsblik, da han stod ved sit stille hus. Han glytted ind bag det hvide gardin, – da så han i stuen to, – hans kone sad stille og hespled lin, men i vuggen lå, frisk og rød og fin, en liden pige og lo. Der sagdes, at Terjes sind med et fik alvor fra denne stund. Han trælled og sled, og blev aldrig træt af at vugge sit barn i blund. Om søndagskvelden, når dansen klang vildt fra den nærmeste gård, sine gladeste viser han hjemme sang, mens lille Anna lå på hans fang og drog i hans brune hår. Så lakked og led det til krigens år i attenhundred og ni. Endnu går sagn om de trængsels-kår, som folket da stedtes i. Engelske krydsere stængte hver havn, i landet var misvækst og nød, den fattige sulted, den rige led savn, to kraftige arme var ingen til gavn, for døren stod sot og død. Da stured Terje en dag eller to, så rysted han sorgen af; han mindtes en kending, gammel og tro: det store bølgende hav. – Der vester har endnu hans gerning liv i sagnet, som djerveste dåd: «da vinden kuled lidt mindre stiv, Terje Vigen rode for barn og viv over havet i åben båd!» Den mindste skægte, der var at få, blev valgt til hans Skagensfart. Sejl og mast lod han hjemme stå, – slig tyktes han bedst bevart. Han mente nok, Terje, at båden bar, om sjøen kom lidt påtvers; det jydske rev var vel svært at gå klar, – men værre den engelske «Man of war» med ørneøjne fra mers. Så gav han sig trøstig lykken ivold og tog til årerne hvast. Til Fladstrand kom han i god behold og hented sin dyre last. Gud ved, hans føring var ikke stor: tre tønder byg, det var alt; men Terje kom fra en fattig jord, – nu havde han livsens frelse ombord; det var hustru og barn det gjaldt. Tre nætter og dage til toften bandt den stærke modige mand; den fjerde morgen, da solen randt, han skimted en tåget rand. Det var ikke flygtende skyer han så, det var fjelde med tinder og skar; men højt over alle åsene lå Imenæs-sadlen bred og blå. Da kendte han, hvor han var. Nær hjemmet var han; en stakket tid han holder endnu vel ud! Hans hjerte sig løfted i tro og lid, han var nær ved en bøn til Gud. Da var det som ordet frøs på hans mund; han stirred, han tog ikke fejl, – gennem skodden, som letted i samme stund, han så en korvet i Hesnæs-sund at duve for bakkede sejl. Båden var røbet; der lød et signal, og det nærmeste løb var lukt; men solgangsvinden blafrede skral, – mod vester gik Terjes flugt. Da firte de jollen fra rælingens kant, han hørte matrosernes sang, – – med fødderne stemte mod skægtens spant han rode så sjøen fossed og brandt, og blodet fra neglerne sprang. Gæslingen kaldes de blinde skær lidt østenfor Homborg-sund. Der bryder det stygt i pålandsvejr, under to fod vand er der bund. Der sprøjter det hvidt, der glittrer det gult, selv stilleste havbliksdag; – men går end dønningen aldrig så hult, indenfor er det som tidest smult, med brækkede bølgedrag. Didind Terje Vigens skægte foer lig en pil mellem brått og brand; men bag efter ham, i kølvandets spor, jog jollen med femten mand. Da var det han skreg gennem brændingens sus til Gud i sin højeste nød: «inderst derinde på strandens grus sidder min viv ved det fattige hus, og venter med barnet på brød!» Dog, højere skreg nok de femten, end han: som ved Lyngør, så gik det her. Lykken er med den engelske mand på rov mellem Norges skær. Da Terje tørned mod båens top, da skured og jollen på grund; fra stavnen bød officeren «stop!» Han hæved en åre med bladet op og hug den i skægtens bund. Spant og planker for hugget brast, sjøen stod ind som en fos; på to fod vand sank den dyre last, dog sank ikke Terjes trods. Han slog sig gennem de væbnede mænd og sprang over æsingen ud, – han dukked og svømmed og dukked igen; men jollen kom los; hvor han vendte sig hen klang sabler og rifleskud. De fisked ham op, han førtes ombord, korvetten gav sejerssalut; agter på hytten, stolt og stor, stod chefen, en attenårs gut. Hans første batallie galdt Terjes båd, thi knejste han nu så kæk; men Terje vidste ej længere råd, – den stærke mand lå med bøn og gråd iknæ på korvettens dæk. Han købte med tårer, de solgte ham smil, de ågred med spot for bøn. Det kuled fra øster, tilhavs med il stod Englands sejrende søn. Da taug Terje Vigen; nu var det gjort, nu tog han sin sorg for sig selv. Men de, som ham fanged, fandt sært hvor fort et noget var ligesom vejret bort fra hans pandes skyede hvælv. Han sad i «prisonen» i lange år, der siges, i fulde fem; hans nakke bøjed sig, gråt blev hans hår af drømmene om hans hjem. Noget han bar på, men gav ej besked, – det var som hans eneste skat. Så kom attenhundred og fjorten med fred; de norske fanger, og Terje med, førtes hjem på en svensk fregat. Hjemme ved bryggen han steg i land med kongens patent som lods; men få kun kendte den gråsprængte mand, der rejste som ung matros. Hans hus var en fremmeds; hvad der blev af de to, – han derinde erfor: «da manden forlod dem og ingen dem gav, så fik de til slutning en fælles grav af kommunen i fattigfolks jord.» – – Årene gik og han røgted sin dont som lods på den yderste ø; han gjorde visst intet menneske ondt, hverken på land eller sjø; men stundom gnistred hans øjne stygt, når det brød over båer og skær, – og da mente folk, at han var forrykt, og da var der få, som uden frygt kom Terje Vigen nær. En måneskinskveld med pålandsvind kom der liv i lodsernes flok; en engelsk yacht drev mod kysten ind med revnet storsejl og fok. Fra fortoppen sendte det røde flag et nødskrig foruden ord. Lidt indenfor gik der en båd over stag, den vandt sig mod uvejret slag for slag, og lodsen stod stout ombord. Han tyktes så tryg, den gråsprængte mand; lig en kæmpe i rattet han greb; – yachten lystred, stod atter fra land, og båden svam efter på slæb. Lorden, med lady og barn i arm, kom agter, han tog til sin hat: «jeg gør dig så rig, som du nu er arm, hvis frelste du bær os af brændingens larm». – Men lodsen slap ror og rat. Han hvidned om kinden, det lo om hans mund, lig et smil, der omsider får magt. Indover bar det, og højt på grund stod lordens prægtige yacht. «Den svigted kommando! I bådene ned! Mylord og mylady med mig! Den slår sig i splinter, – jeg ved besked – men indenfor ligger den trygge led; mit køl-spor skal vise jer vej!» Morilden brændte der skægten fløj mod land med sin dyre last. Agter stod lodsen, stærk og høj, hans øje var vildt og hvast. Han skotted i læ mod Gæslingens top, og til luvart mod Hesnæs-sund; da slap han ror og stagsejl-strop, han svinged en åre med bladet op og hug den i bådens bund. Ind stod sjøen med skumhvidt sprøjt – – der raste på vraget en strid –; men moderen løfted sin datter højt på armen, af rædsel hvid. «Anna, mit barn!» hun skreg i sin ve; da bævred den gråsprængte mand; han fatted om skødet, drev roret i læ, og båden var fast som en fugl at se, slig foer den i brått og brand. Den tørned, de sank; men havet var smult derindenfor brændingens kreds; opover rak sig en langgrund skjult, der stod de i vand tilknæs. Da råbte lorden: «kend, – båens ryg – den svigter, – det er ingen flu!» Men lodsen smilte: «nej vær De tryg; en sunken skægte med tre tønder byg er båen, som bær os nu.» Der jog et minde om halvglemt dåd lig et lyn over lordens træk –, han kendte matrosen, som lå med gråd iknæ på korvettens dæk! Da skreg Terje Vigen: «alt mit du holdt i din hånd, og du slap det for ros. Et øjeblik endnu, og gengæld er voldt – –» da var det den engelske stormand stolt, bøjed knæ for den norske lods. Men Terje stod støttet til årens skaft, så rank som i ungdommens år; hans øjne brandt i ubændig kraft, for vinden flommed hans hår. «Du sejled imag på din store korvet, jeg rode min ringe båd; jeg trælled for mine til døden træt, du tog deres brød, og det faldt dig så let at håne min bittre gråd. Din rige lady er lys som en vår, hendes hånd er som silke fin, – min hustrus hånd den var grov og hård, men hun var nu alligevel min. Dit barn har guldhår og øjne blå, som en liden Vorherres gæst; min datter var intet at agte på, hun var, Gud bedre det, mager og grå, som fattigfolks børn er flest. Se, det var min rigdom på denne jord, det var alt, hvad jeg kaldte for mit. Det tyktes for mig en skat så stor; men det vejed for dig så lidt. – Nu er det gengældelsens time slår, – thi nu skal du friste en stund, som vel kommer op mod de lange år, der bøjde min nakke og blegte mit hår og sænkte min lykke på grund.» Barnet han greb og svinged det frit, med den venstre om ladyens liv. «Tilbage, mylord! Et eneste skridt, – og det koster dig barn og viv!» På sprang stod Britten til kamp påny; men armen var veg og mat; – hans ånde brændte, hans øjne var sky, og hans hår, – så kendtes ved første gry – blev gråt i den eneste nat. Men Terjes pande bar klarhed og fred, hans bringe gik frit og stilt. Ærbødig løfted han barnet ned, og kyssed dets hænder mildt. Han ånded, som løst fra et fængsels hvælv, hans stemme lød rolig og jævn: «nu er Terje Vigen igen sig selv. Indtil nu gik mit blod som en stenet elv; for jeg måtte – jeg måtte ha’e hævn! De lange år i «prisonens» kvalm, de gjorde mit hjerte sygt. Bagefter lå jeg som hejens halm, og så i et brådyb stygt. Men nu er det over; vi to er kvit; din skyldner foer ej med svig. Jeg gav det jeg havde, – du tog alt mit, og kræv, om du tror du har uret lidt, Vorherre, som skabte mig slig.» – – Da dagningen lyste var hvermand frelst; yachten lå længst i havn. Med nattens saga taug de nok helst, men vidt foer dog Terjes navn. Drømmenes uvejrsskyer grå fejed en stormnat væk; og Terje bar atter så rank, som få, den nakke, der krøgtes hin dag han lå iknæ på korvettens dæk. Lorden kom, og mylady med, og mange, mange med dem; de rysted hans hånd til farvel og Guds fred, der de stod i hans ringe hjem. De takked for frelsen da stormen peb, for frelsen fra sjøgang og skær; men Terje strøg over barnets slæb: «nej, den som frelste, da værst det kneb, det var nok den lille der!» – – Da yachten drejed for Hesnæs-sund, den hejste det norske flag. Lidt længere vest er en skumklædt grund, – der gav den det glatte lag. Da tindred en tåre i Terjes blik; han stirred fra hejen ud: «stort har jeg mistet, men stort jeg fik. Bedst var det, kan hænde, det gik, som det gik, – og så får du ha’e tak da, Gud!» Slig var det jeg så ham en enkelt gang, han lå ved bryggen med fisk. Hans hår var hvidt, men han lo og sang, og var som en ungdom frisk. Til pigerne havde han skemtsomme ord, han spøgte med byens børn; han svinged sydvesten og sprang ombord, så hejste han fokken, og hjem han foer i solskin, den gamle ørn. Ved Fjære kirke jeg så en grav, den lå på en vejrhård plet; den var ikke skøttet, var sunken og lav, men bar dog sit sorte bræt. Der stod «Thærie Wiighen» med hvidmalt skrift, samt året, han hvile fandt. – Han lagdes for solbrand og vindes vift, og derfor blev græsset så stridt og stivt, men med vilde blomster iblandt. Forviklinger Der stod i en have et æbletræ; det var dryssende fuldt af blomster-sné. Der vimsed i haven en liden bi; en æbleblomst han forelsked sig i. Så misted de begge sin hjertero. Men så forloved de sig, de to. Bien fløj vidt på sin sommerfart. Da hjem han vendte, var blomsten kart. Bien sørged og karten led; men det var nu intet at gøre ved. Tæt under træet, i murens grus, leved en fattig men dydig mus. I løn han sukked: du kart så fin, min kælder var himlen, hvis du var min! Den trofaste bi gik atter på flugt. Da hjem han vendte, var karten frugt. Bien sørged og frugten led; men det var nu intet at gøre ved. Tæt under tagskægget hang, som en kurv, et fuglerede; der bode en spurv. I løn han sukked: du frugt så fin, mit rede var himlen, hvis du var min. Og bien sørged og frugten led, og musen kæmped og spurven stred. Men alt gik stilt; der fik ingen besked; – den ting var jo intet at gøre ved. Så trilled frugten fra grenen og sprak. Og musen faldt død i et halvkvalt ak! Og spurven faldt ligervis; – i sit skjul lå han da kornstangen rejstes til jul. Da bien var fri, stod nøgen hver hæk, og alle sommerens blomster var væk. Så gik han i kuben; der fred han fandt, og døde omsider som voksfabrikant. – Se, al denne jammer og nød var spart, var bien bleven mus, da blomsten blev kart. Og alt kunde endt så godt og smukt, var musen bleven spurv, da karten blev frugt. Fra mit husliv I huset var stille, på gaden dødt. Jeg sad med skærm over lampen; stuen var hyllet i skygger blødt; – ind kom børnene, nikkende sødt under slør af Havana-dampen. De kom, mine vingede børn, på rad, viltre gutter og piger med kinder blanke, som efter et bad. Hej, hvor legen gik yr og glad gennem alle de dejlige riger. Men just som legen gik allerbedst, jeg traf til at se mod spejlet. Derinde stod en adstadig gæst med blygrå øjne, med lukket vest, og med filtsko, hvis ej jeg fejled. Der faldt en vægt på min viltre flok; en fingren i munden putter, en anden står som en klodset blok; – – i fremmedes nærhed, ved De nok, forknyttes de raskeste gutter. En kirke Kongen han bygged dagen lang. Når natten skygged, kom troldet og rygged med spid og stang. Så rejstes kirken til spirets pil; men kongens virken og troldets lirken gav dobbelt stil. Døgn-folk flytted dog ind i tro; thi dags-udbyttet, til nattens knyttet, er døgnets jo. I galleriet Som dejlig kvinde, ved staffeliet, hun sad derinde i galleriet. Hvilke Kastaler drikker hun mon af? – Hun eftermaler Murillos Madonna. Men øjets svømmende langsyn siger, hun bygger drømmende skønheds-riger. – Atten år senere kom jeg tilbage, hilste de renere gamle dage. Som falmet kvinde, ved staffeliet, hun sad derinde i galleriet. Men hvad er dette? Det samme spil jo! Den samme nette kopi af Murillo. Hun sidder og virker, og livet frister med pynt for kirker og stas for turister. Og så har hun siddet i alle årene, og længslen spiddet, og bleget hårene. Men øjets svømmende langsyn siger: hun bygger drømmende skønheds-riger. De usynliges kor (Af «Brand») Aldrig, aldrig blir du lig ham, – thi i kødet er du skabt; gør hans gerning eller svig ham, lige fuldt er du fortabt. Orm, du aldrig vorder lig ham, – dødens bæger har du tømt; følg ham efter eller svig ham, lige fuldt din dåd er dømt. Aldrig, drømmer, blir du lig ham, – arv og odel har du tabt; alt dit offer gør ej rig ham; for dit jordliv er du skabt! På vidderne I Nu skræppen over ryggen slængt, og riflen ladt i hånd, og spjeldet lukt og døren stængt med tap og vidjevånd; så indom til min gamle mor i stuen nærmest ved, – et håndslag til farvel, – et ord, – «jeg kommer hjem så snyg jeg foer, – og indtil da – Guds fred!» Opefter bugtes vejen smal, det bær i holtet ind; men bag mig ligger fjord og dal i disigt måneskin. Jeg foer forbi min grandes væg, – på gården var så stilt; men bortmed grinden under hæg det lød som løv på linets læg, der ringled let og mildt. Der stod hun i det hvide lin, og hilste mig godkveld; hun var så væn, hun var så fin, så frisk, som blom på fjeld. Et øje lo hun med, og et hun gøned med så småt; – jeg lo som hun, og med et sæt jeg stod ved grinden ganske tæt, – men da var øjet vådt. Jeg slog min arm om hendes liv, og hun blev rød og bleg; jeg kaldte hende for min viv, og barmen faldt og steg. Jeg svor, at nu – nu var hun min tilbunds, – ej lidt – ej halv –! Hun så – jeg tror, på skoen sin, – der ringled løv på bringens lin: det var fordi hun skalv. Hun bad så vakkert, og jeg slap, og spøgen gik som før; men hjertet mit gik klap i klap, min hug var vild og ør; – jeg bad så vakkert, og hun taug, – vi fulgtes ad, vi to; mig tyktes som det sang i haug, som elverfolk og nøk og draug indunder løvet lo. Så bar det opfor vejen smal, det bar i holtet ind; men nedenfor lå fjord og dal i disigt måneskin. Jeg sad så hed, hun sad så mat tæt udpå stupets kant; vi hvisked i den lumre nat, – jeg ved ej selv hvor det var fat, men ved min pande brandt. Jeg slog min arm om hendes liv, hun hvilte på mit fang, – så fæsted jeg min unge viv, mens nøk i natten sang; om draugen lo, da hun blev min, det mindes jeg kun halv; – mig skræmte ingen vættes grin, – jeg så kun hun var ræd og fin, og kendte hvor hun skalv. II Jeg lå i skardet vendt mod sør, og så hvor solen randt; om dybet lå et skyggeslør, mens fonn og jøkler brandt. Det røde hus, min mors og mit, herovenfra jeg ser; der har hun strævt, der har hun stridt, der blev mit sind så frisk og frit, – Gud ved hvad det blev mer! Hun er alt oppe; røgens svev jeg tror ivejret slår, på blegen ved den hvide væv det tykkes mig hun går. Ja, driv du kun dit vante stel; for det dig signe Gud! Hos renen på det vilde fjeld jeg henter dig en vakker feld, og to–tre til min brud! Ja, hvor er hun? Hun færdes visst i drømmens spredte spil. Kom ingenting ihug fra sidst, drøm om det, hvis du vil! Men er du vågen, – riv det ud af mindet, – så gør jeg. Lid på, du er min væne brud, væv lin og sy dit bryllupsskrud; kort er vor kirkevej! Det tykkes tungt at skilles ad, fra den ens sjæl har kær; – men længslen er et tvætningsbad, til mig den helse bær. Her står jeg som påny besjælt, så svalt er nu mit blod; – et liv, ej halvt – langtmindre helt, et liv i synd og anger delt, jeg træder under fod. Hver mørkets lyst, hver vild begær af hugen drives ud; jeg er så frisk, jeg står så nær mig selv og nær min Gud! Et syn udover ås og fjord, udover furutop, – og så tilfjelds i renens spor; – farvel, min viv! Gudsfred, min mor! Og nu på vidden op! III Ibrand står skyen lavt i vest, det flammer over fjeld; men over dalens sidste rest sig spænder tågens tjeld. Tungt var mit syn og træt min fod, og tankefuldt mit sind; men udfor stupet, der jeg stod, lå lyng og lyste som i blod, og skalv for kveldens vind. Jeg brak en kvist af lyngens dusk, og stak den i min hat; tæt bag mig stod en fattig busk, der lå jeg lunt den nat. Og tanker gik og tanker kom, som folk på kirkesti; de flokked sig og så sig om, de satte ret og de holdt dom, og skred så stilt forbi. Var jeg dig nær i denne stund, du blom, igår jeg brak, – jeg lagde mig som trofast hund for sømmen af din stak. Jeg svam i dine øjne ind. Der tvætted jeg min sjæl; det trold, som heksebandt mit sind igårkveld ved din faders grind, jeg slog med spot ihjel! Op sprang jeg sejersvarm og bad en vinget bøn til Gud om sol på alle dages rad for dig, min lyse brud! Dog nej, til det jeg er for stærk, til det jeg er for ung; jeg ved og vil et bedre værk, og derfor, Gud, min bøn dig mærk: gør hendes livssti tung! Stem elven op hvorhelst hun går, gør kloppen smal og glat, lad urden gnage foden sår, gør sætervejen brat; jeg løfter hende højt på arm igennem stridest flom; jeg bænker hende ved min barm, – frist der at volde hende harm, det vil vi strides om! IV Langvejs sørfra er han kommen, kommen over brede vande; tause tanker ligger som en nordlysbrydning om hans pande. Gråden leger i hans latter, læben taler, når den tier; men om hvad? Jeg bedre fatter vindens kvad i lund og lier. Jeg er ræd hans kolde øje, har så lidt dets dybde fundet, som det sortblå tjerns, af høje jøklers barme født og bundet. Tunge tankefugle stryger lavt og langsomt over spejlet; snart igen i råk det fyger, – berg dig da, – tildæks med sejlet! Midtpå vidderne vi mødtes, jeg med rifle, han med hunde; mellem os et forbund fødtes, som jeg brød, ifald jeg kunde. Hvorfor har hos ham jeg tøvet? Tidt jeg gad mig fra ham skille; nu jeg tror, han har mig røvet selve evnen til at ville! V «Hvorfor længter du om kvelden nedad til din moders stue; sov du bedre under felden, end på viddens brune tue?» Hjemme sad på sengestokken gamle mor med mig og katten, spandt og sang, til drømmeflokken bar mig ud til leg i natten. «Drømme, drømme, – hvorfor drømme? Tro mig, dagens dåd er bedre! Bedre livets støp at tømme, end en blund blandt fældte fædre!» «Over vidden flyger renen; efter den i vind og væde! – Bedre det, end bryde stenen op af fattig jord dernede!» Men jeg hører klokken ringe op fra kirken udpå tangen! «Lad det ringe, lad det klinge, bedre klang har fossesangen!» Gamle mor og hun til kirke går med bogen svøbt i klædet. «Tro mig, mand, du bedre virke kan, end slide kirkeledet!» Orglet synger indfor grinden; der er lys ved altertavlen. «Bedre synger storm om tinden, bedre skinner sol på skavlen!» Nu, så kom! I vejr og væde over viddens hvide bølge! Lad så kirkestien træde hvo som vil, – jeg slår ej følge! VI Høsten kommer; hør den sidste bølings bjelder under åsen! Viddens frihed må den miste, får igen et liv – på båsen! Snart er vintrens tæpper hængte foldrigt udfor stupets vægge; snart er alle stier stængte, – hjemad må jeg vejen lægge. Hjemad? Har da der jeg hjemme, hvor min hug ej længer færdes? Han har længst mig lært at glemme, selv jeg lærte mig at hærdes. Dagens dåd har intet mærke, slig som den dernede drives; her blev mine tanker stærke, kun på vidden kan jeg trives. I den øde sæterstue al min rige fangst jeg sanker; der er krak og der er grue, friluftsliv for mine tanker. Der er vættespil i natten; kløgtig skytte faren vejrer. Han har skænkt mig tryllehatten; jeg kan fristes, men jeg sejrer! Vinterliv på vilde vidder sætter stål i veke tanker, – intet sagn om fuglekvidder sygt igennem åren banker. Er til vår i stål jeg drevet, henter jeg de to fra dalen, – løfter dem fra hverdagsstrævet, bænker dem i højfjeldssalen, lærer dem min nye visdom, lokker latter over hjemmet; snart er livet på de isom- spændte vidder dem ej fremmed. VII Her jeg sad i lange uger, – kan ej ensomheden bære; mindekrigen kraften sluger, nedad må jeg til de kære. Kun en dag, og så jeg stiger op igen fra mor og hende, – op til mine høje riger, som til vår skal rumme trende. Ud jeg må! – Hu, sneen fyger! Lidt forsent jeg mig betænkte. Vintervejr langs vidden stryger, – nu er alle stier stængte. VIII Uger gik og jeg vandt mig selv, min hjemve kom aldrig tilorde; under isklædets folder lå bæk og elv, månen stod rund over fonnens hvælv, og stjernerne tindred sig store. For frisk jeg var til at sidde stur i stuen da dagen hælded; så lidt som min tanke jeg trives i bur, over vidden jeg jog, til den styrtende urd standsed mig yderst på fjeldet. I det gabende dyb lå dalen stilt; da toned det ude på tangen –! Jeg lytted –, det lød både lindt og mildt; hvor hørte jeg før den slåtten blev spilt –? Da kendte jeg klokkeklangen! De ringede julens højtid ind med de gamle hjemlige klokker. Det lyser bagved min grandes grind, fra min moders stue går ud et skin, som sælsomt mig maner og lokker. Hjemmet med alt sit fattige liv blev en saga med billeder rige! Heroppe lå fjeldvidden stor og stiv, dernede havde jeg mor og viv, – til dem jeg måtte vel hige. Da lo det bag mig så kort og tørt; det var den fremmede skytte. Han havde min ordløse tanke hørt: «mig synes min unge ven er rørt, – ak ja, den hjemlige hytte!» Og atter jeg stod med stålsat arm, og kendte jeg var den stærke; viddernes luftning kølte min barm, aldrig den mere skal banke sig varm for et vinkende julemærke! Da lyste det op om tun og tag udfor min moders stue; først var det som dæmrende vinterdag, så rulled sig røgen i tunge lag, og så kom den røde lue. Det lyste, det brændte, det knak i grus; af kvide jeg skreg i natten; men skytten trøsted: «hvi så konfus? Det brænder jo bare, det gamle hus, med juleøllet og katten!» Han talte så klogt i al min nød, at fast mig voldtes en gysning; han viste, hvor virksomt luens glød over i månens strejflys flød til en sammensat natbelysning. Han kikked gennem den hule hånd til vinding for perspektivet; da toned en sang over fjeld og fonn, da skønte jeg grant, min moders ånd i englenes vold var givet: «Stille du stelled, stille du led, stille du vandred i vrimlen; så lempeligt bærer vi dig afsted højt over vidden til lys og fred, til julekvelds-glæde i himlen!» Borte var skytten, og månen dækt; i blodet var brand og frysning, – over vidden jeg bar min kvides vægt, – – men det kan ikke nægtes, der var effekt i den dobbelte natbelysning! IX Midsommerdagen lå som bedst og dirred hed over hejen; klokkerne ringed til bryllupsfest, dybt dernede foer folk tilhest langsefter alfarvejen. De skød fra min grandes låvebro, der var birkebusker ved grinden, på tunet var folksomt nok, kan du tro; men jeg lå yderst på stupet og lo, mens tårerne brandt i vinden. Det var som jeg hørte gønende stev og tankehvas latter at runge, mig syntes et spottekvad op mod mig drev; jeg lå over stupet; i lyngen jeg rev, og bed i min egen tunge. Afgårde de red i staselig flok, bruden sad rank i sadlen, sidt over lænderne svam hendes lok, – den glittred, den lyste, – jeg kendte den nok fra den sidste kveld-stund i dalen. Over bækken red hun skridt for skridt tæt indved brudgommens side. – Da havde jeg sørget mit hjerte frit, tilende havde jeg kampen stridt, jeg havde ikke mere at lide. Jeg stod for stupet med stålsat ånd, og højt over sommerlivet. Toget så ud som et blinkende bånd, – jeg holdt for øjet den hule hånd til vinding for perspektivet. De flagrende skaut, det skinnende lin, og mændenes kofter røde, kirken med vigselens himmelvin, bruden, den fagre, som engang var min, og lykken, som fra mig døde, – det alt tilhobe jeg stod og så oppe fra livets vidder; et højere lys over synet lå, – men se, det kan nu ingen forstå, som nede i sværmen sidder. Da lo det bagved mig kort og tørt, det var den fremmede skytte: «kammerat, efter det jeg nu har hørt, jeg ser jeg forgæves har skræppen snørt, – her er jeg til ingen nytte!» Nej, nu er jeg mand for at hjælpe mig selv, men tak for din gode mening; det flommer ej længer i årens elv, og jeg tror jeg mærker i bringens hvælv alleslags tegn til forstening. Den sidste styrkende saft jeg drak; ej længer på vidden jeg fryser; mit sejl gik under, mit livstræ knak, – men se, hvor smukt hendes røde stak mellem birkestammerne lyser. Det går i galop, men se, der blev de borte ved kirke-svingen. Mit væneste minde, i lykke lev! Nu bytted jeg bort mit sidste stev for et højere syn på tingen. Nu er jeg stålsat, jeg følger det bud, der byder i højden at vandre! Mit lavlandsliv har jeg levet ud; heroppe på vidden er frihed og Gud, dernede famler de andre. Kvindernes bøn (Af «Kongs-emnerne») Slagen er slangen! Ydmyg og fangen synderen kommer! Slut ham i armene, milde, forbarmende jordlivets dommer! Vindende viger han, flygter mod tronen; sejrende stiger han –; nu har han kronen! Tak Hendes sorg var de vånder, som knudred min sti, – hendes lykke de ånder, som bar mig forbi. Hendes hjem er her ude på frihedens hav, hvor digterens skude kan spejle sig af. Hendes slægt er de skiftende skikkelsers rad, som skrider med viftende flag i mit kvad. Hendes mål er at tænde mit syn i glød, så ingen fik kende, hvo hjælpen bød. Og just for hun venter ej tak engang, jeg digter og prenter en takkens sang. Abraham Lincolns mord De løsned et skud der-over i vest, og det skaked Europa op. Hej, hvilket liv der med et blev blæst i den hele broderte trop! Du gamle Europa, med orden og ret, med lov for hvert eneste steg, med rygte foruden mén og plet, med dydig harm mod alt sort og slet, – du blev så forunderlig bleg! På sørgelak trykkes enhjørning og ørn og alle de andre dyr; paketbåden stikker på kabelets tørn; depecherne mylrer og kryr. Bomulds-magnaten, gloirens søn, de tusend fra løgnens land, de stod alt og greb efter fredspalmen grøn, så knalded det ene revolver-drøn, og så faldt han, den ene mand. Og så tog I skræk. Europas råd, er det som sig hør og bør? En Preusser-gerning, en Dybbøl-dåd, var verden vel vidne til før. Sin broder hakker da ingen ravn; – I kommer dog Polen ihug? Og Engelskmanden for København? Og graven ved Flensborg? Og Sønderborgs navn? Men hvorfor da harmes nu? Den røde rose, som blommer hist og skræmmer jer med sin flor, til den gav Europa sin podekvist og Vesten sin yppige jord. I planted som stikling hin frodige vånd, der rødmer Amerikas kyst; – jer var det, som bandt med højst-egen hånd martyriets blodrøde ridderbånd på Abraham Lincolns bryst. Med glemte løfter, med svegne ord, med traktaters forrevne ark, med brudd fra iår på jer ed fra ifjor har I gødet historiens mark. Og så vented I endda, trygge i sind, en høst af det ædleste slags! Se, nu spirer jer sæd. Hvilket flammende skin! I undres; I ved hverken ud eller ind, – thi der vokser stiletter for aks! Hvor loven sidder på knivens spids og retten på galgen bor, er dagningens sejr mer nær og viss, end her, hvor der myrdes med ord. En vilje våger, og holder dom, og knuser hvert løgnens bur; – men ormen må først æde skallen tom, og tiden må først få krænget sig om til sin egen karrikatur. Der råder en dæmon med evig magt. Prøv kun på at byde ham trods! I støv måtte domus aureas pragt, i grus måtte Neros kolos. Men først måtte Romer-forbrydelsen nå over jorden fra pol til pol, tyrannen sin apotheose få, og kejsernes gyldne billeder stå som guder på Kapitol. Så ramled det sammen; cirkus og slot, templer, kolonners skov, buer, arkader, alt trampedes småt under bøffelens skoede hov. Så byggedes nyt på det gamles grund, og luften var ren til en tid. Nu varsler det mod foryngelsens stund; nu stiger der pest fra den svampede bund, og vifter, snart hid snart did. Men er det i råddenskabs sumpe vi går, jeg råber ej ak og ve over hver en brammende giftblomst, som står i fylde på tidens træ. Lad ormen kun hule. Før skallen er tom, før brister ej væg og tag. Og lad kun «systemet» få vrængt sig om; des-før kommer hævnen og holder dom på tids-løgnens yderste dag! Til min ven revolutions-taleren! De siger, jeg er bleven «konservativ». Jeg er, hvad jeg var mit hele liv. Jeg går ikke med på at flytte brikker. Slå spillet overende; da har De mig sikker. En eneste revolution jeg husker, som ikke blev gjort af en halvheds-fusker. Den bær for alle de senere glorien. Jeg mener naturligvis syndflods-historien. Dog selve den gang blev Lucifer luret; thi Noah tog, som De ved, diktaturet. Lad os gøre det om igen, radikalere; men dertil kræves både mænd og talere. I sørger for vandflom til verdensmarken. Jeg lægger med lyst torpédo under Arken. Uden navn Til den ridderligste sender jeg mit digt foruden navn. Jeg forstår, hvor sværdet brænder i de djærve bundne hænder; jeg forstår, hvor naget tænder i hans pandes tankefavn. Viljen vendt mod sejers-baner, – viljen lænkelagt i skjul; hånden strakt mod fædres faner, sindet fyldt af storværks-planer, – flugten stængt af vindfalds-graner, – arme kongelige fugl! Dagen gryr og hornet klinger. Hej, det blir en verdensjagt! Jeg forstår, hvor skårne vinger værke kan, der buret tvinger; jeg forstår, hvor længslen stinger, der, hvor dverge slutter vagt. Dagen går og hornet tier; alle våben lægges ned. Navn for navn på melodier bæres rundt i lund og lier; – jeg forstår, hvor smerten svier ham, som ej fik nævnes med. Ånden lys af skønheds-larver, skabertrang i sind og syn, – digtets spil hans dådskraft arver, blomster gror i leg med farver; – glemsels-leg, mens savnet harver sindet, som et nedslags lyn! Måtte nægte, hvad står malet midt på pandens åbne hvælv! Måtte svigte idealet, lig apostlen, der han daled, dommens nat, til hanegalet drog ham opad mod ham selv! Kval, – og stumhed! Kan I, dverge, fatte offrets fulde vægt? Ved I, hvad det er at sværge troskabsed på fremmed værge, – alt tilhobe for at berge skindet for en rådløs slægt? I vil svare, det er drømme, drømme kun, som offres her. Ja, lad gå; lad kløgten strømme; det er let for jer at dømme; I har aldrig trængt til tømme, – aldrig vidst, hvad drømme er. Mer end livet, mine herrer, er en drøm, som ej fik liv. Den er lig det digt, jeg spærrer ind i sjælens stængte kærrer; løve-vildt det hugger, snærrer, kræver nat og dag mit: bliv! I vil råbe på, det heder: størst, hvo selv sig overvandt. – Gylden visdom for asketer! Ly for løjheds Poul og Peter! Bjeldeklang kun for atleter, i hvis årer blodet brandt. Puk så ej på «høje pligter»! – Har I købt hans sunde sjæl? Har I købt den djærve digter, så han kaldets epos svigter? Købt ham, købt ham, så han sigter hadsk mod selvets bedste del? – Til den ridderligste sender jeg som krans et navnløst digt. Jeg forstår, hvor sværdet brænder, rustent, i de bundne hænder; jeg forstår, hvor naget tænder; – kan I, vismænd, skønne sligt? Martyrdom, af purpur dækket, – kval i taushed, fængslet trang, blomsters håb, af gråvejr gækket, – grenes frugt i utid brækket, drøm, til livets drøjhed vækket, – sættes kors ved i min sang. Versets mindesten jeg rejser for et ugjort storheds-værk; og mens kløgtens flikværk dejser, – for hans fejl jeg flaget hejser, skriver, hvor min ridder knejser: Skalden i ham var for stærk! Ved Port Said Østerlands dag over havnen glittred; alle jordklodens flag fra masterne sittred. Musikens toner bar frem koralen; tusend kanoner døbte kanalen. Damperne drog forbi obelisken. På hjemmets sprog traf mig nyheders hvisken: det digt-spejl, jeg pudsed for mandlige tøjter, var hjemme smudset af stænk fra fløjter. Gift-fluen stak; det gav mindelser vamle. – Stjerne, hav tak, – mit hjem er det gamle! Vi prajed fregatten fra flodbåds-taget; jeg svinged hatten og hilste flaget. Til fest, til fest, trods giftkrybs-kløerne! Som udvalgt gæst gennem «Bitter-søerne»! Er dagen sluknet, jeg drømmende sover, hvor Farao drukned og Moses slap over. Ballonbrev til en svensk dame Dresden, i December 1870 Ja, jeg frister det idag, jeg, som ved min tausheds længde, tvert mod alle løfters mængde, frygter jeg har tabt min sag, – jeg, som foer fra Stockholm, bunden af en takskyld uden lige, gæsted Faraonens rige, løfted Isis-slørets flige, – og til dato kunde svige, hvad med hånden og med munden jeg på «Lyran» sidste kvelden både loved og besvor, – nemlig: med et skrevet ord at betale lidt på gælden. Tør jeg? Har jeg endnu ret? Ak, Gud-nå’s, hvem spør om retten? Nuomstunder skilles trætten af et magtsprog ret og slet. Altså kort og godt: jeg vil; men på anti-preussisk måde; ej i kraft af ret for nåde. Vær mig stumme flygtning mild! Her jeg lever på en vis, som de lever i Paris. Svære tyske floskelhelte, som med vold vil verden vælte, pral og skrål og flag på stang, «Wacht am Rhein», som kaldes sang, – det er mit cernerings-belte. De kan tro, at mangen gang kendes kredsen krap og trang. Ølhus-snak, politisering, er min køterstegs servering, og i stadsavisens spalter, hvor den tyske verskunst halter, diskes op den kost, mig gotter, som en fransk ragout af rotter. – Værre dog, når genlyds-toner fra vort Nord hid over slår; når mit håb mod lys og vår skydes ned af plebs-kanoner; når i råheds-kravet hviner fremtids himmelsprængte miner, og jeg våbenstækket står på en brusten drøms ruiner. Altså er, for ej at lyve, nøden det, som nu mig drev til at sende Dem et brev, – og jeg lar ballonen flyve. Duer har jeg ingen af; duer er jo håbets fugle, og i denne klamme grav bygger bare ravn og ugle. Men per ravn, per ugle, skikke brev til damer, duger ikke. Nu da – som De ved, ifjor, dengang Mälar-himlen mulned, frosten skar og løvet gulned, ned til Deltas vang jeg foer. Der var sol og sommerdage. Lyset slog med blink tilbage, som hos os en bræ fra fjorden. Palmelunden, sykomoren, skygged blågrøn over jorden; Beduinen og hans mage, båren højt på dromedaren, så vi gennem ørknen drage. Første gang en uerfaren nordbo så det, skreg han studsende: «mine herrer, ser De strudsene?» Fra Cairo opad Nilen fløj vi på «Ferus» som pilen, gæsted Cheops-pyramiden, hvor Napoleon proklamerte, medens sfinxen mediterte både før og da og siden. Beni Hassans kongegrave krøb vi ind i på vor mave. Seklerne har hærget stygt dem; hver en tidsberegning brister; kun så meget får man ud, – tør man tro egyptologer, – og, ej sandt, vi tror jo trygt dem –: de blev til i fortids tåger, dengang Farao var gud og herr Potifar minister, samt at herr ministrens svoger, Josef Jakobsen, har bygt dem. Memnonstøtten, stenkolossen, han, De ved, som sang et stykke, gæsted vi en morgenstund; men den gamle holdt sin mund. Det er nu en skaldenykke fra den tid Kambyses dømmende gik ham efter lidt i sømmene og, måske for ubehændigt, recenserte ham indvendigt. Sligt gør mangen sanger frossen, – og så svigter mælet tossen. Men så er beundrings-stolen vederlag for sang mod solen. Sådan gubben Memnon troner på sit ry for brustne toner, stryger ind tributens mynt, gir i al sin oldtidspynt audiens, ej blot til stormænd, men sågar til norske normænd, som min ringhed og Peer Gynt. Dog, hvem mægter gøre rede for en 6–7 ugers drøm? Derfor beder jeg Dem, tag disse løse pennedrag fra min færd i lys og hede opad krokodillens strøm. Gal-mands værk at spilde ord på vort pascha-liv ombord i de fire Noæh arker; – vi var fire, skal De vide, og desuden to par barker for et genus, kaldt det blide. I «Ferus» var sat på foer bjørne tre fra gamle Nord; elleve haner af de franske; fire hingster – de var spanske – lutter fyr- og flamme-foler, drevne stærkt i kaprioler, og med gester som El Ol’er. Tar vi med vor skibsbetjening, fandtes efter fælles mening flere dyr af slægten «Asen». Et slags buk fra Schweitzerlandet; et amfibium af racen, der skal bo «lidt under vandet», – samt, naturligvis, en skok olden- eller old-germanske vildsvin, næsten ganske tamme, og som afart af de samme, et par militære rovdyr; et entrüstungs-fæigt skovdyr; et af de brasilianske bogmøl, og en hel hob smådyr under fællesnavnet rådyr; item – nej, nu er det nok! Tænk Dem så når dragomanen, snart mod øst og snart mod vest, førte hele karavanen til en oldtids kæmpe-rest. Over ørknens gule slette fløj vi som på vinger lette, skønt i virkligheden toget gik til æsels, og tildels, for de kække, til kamels. Hvilken jubel, hvilken broget stim og stimmel i vor barne- glade flok! Hin uerfarne strudse-seer var den eneste, som for skydsen gjorde styr, råbte: «æsler! Er det dyr for en mand i pressens tjeneste! Jeg vil ha’e en rigtig ilhest; – finds her ingen fuldblods Nilhest?» – Luxor, Déndera, Sakkara, Edfu, Assuan og Phile vil i fart forbi jeg ile, og kun foreløbig hvile ved en skildring fra Sahara. De har sikkert engang hørt, at når karavanen rykker gennem ørkenhavets bølger, sandets flom, af samum ført, viser frem hvad dybet dølger, og den ser stillebens-stykker. Eller rettere, den vader gennem endeløse gader, hvor den levende natur har med døden sig forenet, og i tiden sig forstenet til en vild arkitektur. Ribben, ryggehvirvler, knokler rager op som søjlesokler; hjerneskaller af kameler er de faldne kapiteler; tænders gule gisne rader er balkoners balustrader; fingre, som i vejret vimser, er de brustne loftsgesimser, og som mølne ridderfaner svajer pjalter af kaftaner. Tænk Dem så det hele billed, dirrende i sol og stilhed, vokse, vokse, fylde fange, højnes, højnes tusend gange; – tænk Dem denne gravens verden, som en oldtids karavane, brat forstenet på sin bane, – og De har Egypter-færden. Ja, så er det. I en tidens morgenstund drog ud et tog; prester forrest med sin videns hieroglyf-beskrevne bog; gudekonger, kongeguder red henover seklers vidder; – Isis og Osiris sidder i sin stumheds pragt og luder på de høje sadelpuder; Horus, Hathor, Thme og Ptah, Amon Re og Amon Ra kaster glans til alle sider, der de midt i skaren skrider; Apis med den gyldne pande ledes langsmed flodens vande, fulgt af slavers millioner, – og hvor følget slår sin lejr, rejses sfinxer og pyloner. Over grav og over sejr mindetavler, obelisker står i billedskrift og hvisker; tusend templers søjlerader pæler karavanens gader; tusend pyramiders belte er dens efterladte telte. Se, da kom et pust fra nord, steg til storm på ørkenhavet, pisked karavanens spor; – prester tumled, konger raved, hele guder sank i grus; Faraonen og hans hus lå i glemsels sand begravet. Der, hvor sværmen frem var dragen, faldt den livløs, stum og stur; – tusend år i sarkofagen, gemt for lyset og for dagen, mumien lig i svøbets bur, smuldred bort en dømt og slagen fire tusend års kultur. Denne karavanes rester var det, vi, Khedivens gæster, drog forbi til Nubiens grænse. Fellah-flokken så vi lænse ørkenbølgen om Abydos, og lidt længer op mod syd os mødte Karnaks skog af sokler som en urtids kæmpeknokler; Rhameseums kapiteler lå som skaller af kameler; Luxors hal med hundred søjler, slavers arme lig i bøjler, vidned stumt om stormens stund i et «sic transit gloria mundi»! Dette billed har mig fulgt, hvor jeg siden gik i landene; og som ånden over vandene aned jeg en mening dulgt. Tor i juleskreden tuder forrest i det vilde lag; Grækerfolkets faldne guder lever jo den dag idag. Zeus bor end på Kapitol, hist som «tonans», her som «stator». Men Egyptens livs-idol? Hvor er Horus? Hvor er Hathor? Intet mærke, intet minde; ej en sagnstump er at finde. Svaret ligger ganske nær. Hvor personligheden mangler, hvor ej formen i sig bær hadet, harmen, jublen, glæden, pulsens slag og blodets skær, – der er hele herligheden kun en benrads tørre rangler. Hvor er ikke Juno sand, bleg og høj i vredens brand, når hun gubben overrasker –? Hvor er ikke Mars en mand – under garnets gyldne masker? Men hvad var Egyptens guder? Tal i rækker og i ruder. Hvad var deres kald i livet? Blot og bart at være til, sidde malet, strammet, stivet, på en stol ved altrets ild. En fik høgenæb at bære, og en anden strudsefjære; en var gud for dag, for nat, en for dit og en for dat; – ingen fik det kald at leve, ingen det at synde, famle, og af synden sig at hæve. Derfor ligger nu det gamle fire tusend års Egypten som et navnløst lig i krypten. Ser De vel, min kære frue, – i belejringsringen spændt, lukker jeg min lune stue for at leve indadvendt. Ude flyver fra mig trøsten, som en flytfugl-flok om høsten; men med øjet mod det indre ser jeg håbets løvspring tindre. På begravne karavaner bygger jeg vor fremtids baner. Lovfast er jo slægtens gang ad en evig vindeltrappe; kredsen blir den samme krappe, vejen altid lige trang; viljen blir den samme higende; – punktet kun bestandig stigende. Og så står vi nuomstunder lodret over Faraonen. Atter er kong Gud på tronen, atter flyder bort personen i et mylr, som kaver, stunder, bryder, bygger, grubler, grunder rundt omkring og nedenunder. Atter rejses pyramiden som produkt af hele tiden. Atter svulmer alle årer, atter flommer blod og tårer, for at verden stort skal se kongegudens Mausolé. Det er samtids-karavanen med sin Hathor, med sin Horus, og, for alting, med sit chorus, der i blinde svær til fanen. Hvilke storværk bygges ej langs den lige sejersvej! Hvilken magt i folke-stormen! Hvor egyptisk hver og en fuger ind sin lille sten på dens plads i helheds-formen! Hvor uklandrelig er tegningen; og hvor sikker er beregningen! Ja, i sandhed, det er stort, stort, så verden står og gaber; – og dog dirrer der et «aber» midt i gabets åbne port. Tvivlen kommer lindt til orde: er det rigtig stort, det store? Ja, hvad gør vel stort et værk? – Ikke værkets store følger, men personen klar og stærk, som i værkets ånd sig dølger. Godt; men nu Germanner-skaren på sin stormgang mod Paris? Hvem står hel og klar i faren; hvem bær enligt sejrens pris? Når slog ud i glans personen, så at millioners munde bar ham hjemmet rundt i sang? – Regimentet, eskadronen, staben – alias spionen – koblets slupne flok af hunde, sporer vildtet på dets gang. Derfor ved jeg, glorien svigter. – Denne jagt får ingen digter; og kun det kan fremad leve, som en digters sang kan hæve. Tænk på Gustaf Adolf bare, forrest i sin svenske skare; husk den fangne mand i Bender, – Peder Vessel på fregatten, lig et lyn i mørke natten, – Kongedybets muntre helte; – over dem sig mindet spænder som et kor, der høres vælte sine tonebølgers belte, under klap af tusend hænder, fra en vårfests smykte telte. Og så tænk Dem dagens mænd, disse Fritzer, Blumenthaler, og de herrer generaler, nummer den og nummer den! Under Preussens dødning-farver – sorgens sorte-hvide klud – bryder dådens lodne larver ej, som sangens fjæril, ud. De kan sagtens silke spinde til en tid, men dør derinde. – Just i sejren bor forliset. Preussens sværd blir Preusser-riset. Aldrig svulmer der en løftning af et regnestykkes drøftning. Intet dåds-digt blir at tolke fra den stund af, da en folke- rejsning, skønhedsfyldt og fri, blev et stabs-maskineri, spækket ud med kløgtens dolke, – fra den stund da herr von Moltke myrded kampens poesi. Så dæmonisk er den magt, som fik verdens gang at råde: sfinxen, på sin visdoms vagt, dødes af sin egen gåde. Ziffer-sejren får sin dom. Øjeblikkets blæst slår om; lig en storm på ørken-sletten vil den fælde afguds-ætten. Bismarck og de andre gubber vil, som Memnons søjle-stubber, sidde sprød på saga-stolen uden sang mod morgensolen. Men som vi, Khedivens gæster, efter færden blandt de døde, under lys og klang af fester drog en nyfødt tid imøde, – ja, som vi, med flag på stang, under verdenskorets sang, fejred hist kanalens åbning, og som vi fra Suez’ strand fik et glimt af løftets land, – så vil åndens livs-forhåbning, ad det vordendes kanaler, i et verdens festtogs-møde, under hymner og choraler, under skønheds-lampers brand, styre frem til morgenrøde på sejlads mod løftets land. Thi mod skønhed hungrer tiden. Men det ved ej Bismarcks viden. Skal vi med til festen, frue? Ja, hvem ved når budets due bringer kortet? Vi får se. Indtil da jeg i min stue går med handsker af glacé; indtil da jeg søger fredning, digter fornemt på velin; det vil harme godtfolks slæng, jeg blir sagtens skældt for hedning; men jeg har en skræk for sværmen, vil ej stænkes til af bærmen, vil forvente tidens nærmen i en pletfri bryllupsklædning. Og med disse ord, farvel! Flyv, ballon! På farten held! Luften er en digters rige; – styr mod nord, og sænk dig lige ned på Mälarstadens strande; der er fuldt så nemt at lande, som på Telemarkens fjeld! Alfen i gondolen spanker. Gid nu snart mig bud blir bragt, at han med sin lette fragt – lette vers og lette tanker – har på Norrmalm kastet anker! Rimbrev til fru Heiberg Dresden, i påske-ugen 1871 Havde jeg på engang sendt alle takkens små billetter, i de vågne vinternætter sammenskrevne, sønderrevne, skulde, lig en snesky spændt over himlen, hele vrimlen, stumpen, strimlen, hver bemalet med et magtløst takkens ord, som et prosa-snefog dalet over Rosenvængets flor. Kunde jeg på engang sendt, uden bur af skrift og prent, alle tankens løse fugle, – ind dem smugle skulde jeg, hvor stilhed råder, under Rosenvængets tag, der, hvor åndens dunkle lag, der, hvor skønheds glade gåder op imod forklaring stunder og, som knop en forårsdag, foldes ud i et vidunder. – Brydes skulde stuens fred, der min fugleflok slog ned; lytte skulde børn derinde, som i skog til jagten fjern; – bag usynlighedens værn mine fugle skulde tvinde, i en anings trillers rad, takkens kvad, kredse let og vinger ryste om den store seers byste. Løse tanker, tørre breve slår ej til; jeg vælger vers. Over daglig-dækkets planker må jeg hæve synet vidt og rundt fra mers. Prosa stil er for ideer, vers for syner. Sindets lyst og sindets veer, sorg, som på mit hoved sneer, harm, som lyner, fyldigst liv jeg friest skænker just i versets lænker. Men når takken, som mig brænder, nu jeg sender, – mon det da er blot mit stykkes scene-lykkes skaberinde, hvem jeg fletter disse versets små buketter? Nej, et glansfuldt større minde lægger ordet på min mund, – mindet om en skønhedsfyldig højtids-stund, mindet om en rad af timer, langt tilbage, da jeg så Dem sejrrig drage smykket, gratie-fulgt og sand gennem kunstens under-land. Da just blev jeg takken skyldig; derfor er det nu jeg rimer. Se, da jeg ifjor Dem gæsted, var jeg stum; skønheds-gældens runde sum bar jeg, i mit hjerte fæstet, med tilbage. Nætter, dage har med renter summen øget, og trods alt, hvad her jeg maler, får jeg, som en slet betaler, aldrig denne gældspost strøget. – Underligt til Danmark bundet står De altid for mit øje, – bundet til en dag ved Sundet, mellem bøgekroner høje. Sol i luften, sol på fladen. Sejler-gaden fures af en blålig krusning; sommer-susning, født i «Skoven», dirrer som et digt foroven. Det er søndag; glade klynger ler og synger; både gynger under ly af kystens skrænt. Lyse kjoler blinker, soler sig, hvor klokker og violer har sit danske tæppe spændt. Men derude, – helt fra nord, hvor Kronborg troner, indtil syd, hvor fjernt Tre Kroner synet raner, – hvilken rad af ranke svaner, hvilken stimmel, hvilket tog af hvide sejl! Skude slutter sig til skude; lysglans i de hvalte klude, vimplers vrimmel, højdens himmel ser sig selv i dybets spejl. Slank og smekker, drømfyldt jomfru mellem snekker, glider en mig just forbi. Hun er lig et sagn, der bæver bag det slør, det hylles i; hun er lig et syn, der hæver sig og svæver ad en lukket gåde-sti. Ellepiger vinker, viger, svøbt i skum om bougens stavn; alfer følger kølens bølger; men i flagets folder dølger sig «Agnetes» navn. Og se der, – et modsat billed! Hvilke kække kast i dansen! Lunets gratie-bundne vildhed bær dog kransen. Vimpler vinder sig langs riggen; flag fra stranden hilser briggen; – halvvejs hjemlig, halvvejs fremmed, halvt en havfrue, halvt et tæmmet barn fra heden, svajer «Dina» op på reden. Som iblinde ledet frem af milde vinde, som i drømme løftet af de lette strømme, – se felukken! Al Provences livsglød taler i dens stigen, i dens dukken; elskovs sukken, dæmpet båren citharklang, fra dækket maler sjæle-våren; madrigaler over stumme klynger daler, som på strandens grønne hynde vugges i «Jolanthes» ynde. Hvo kan tælle hele flåden, som i solskin følger efter, som for medbør skummer frem! Over fråden «Ragnhild» hælder, som om dybets dulgte kræfter lokked hjem; – lotos lig på strømme stride, hist «Ophelia», den fagre, ses at flagre, ses at glide; – rang-fregatter, klipper-skarer, hjemad farer under landets klap og latter. – Sådan De til Danmark bundet står i mindet for mit øje, – bundet til en dag ved Sundet, mellem bøgekroner høje. – Stundom har jeg spurgt mig selv: mon vel slægten engang i sin travle fægten og fornægten sænke skal i glemsels elv denne skat af geniers nåde? Skal en tid, hvem afstand døver, rane, lig en engelsk røver, denne danske stormagts-flåde? Se, vi andre, farve-, form- og ord-poeter, arkitekter, og hvad vi for resten heder, vi, som fik det kald at bygge vore skønheds-skuders rygge af lidt mer solide lægter, vi tør ej vor skæbne klandre, om vor flåde ej blir hver en tid til måde. Mangen klipper, mangen studser, rigget til med sang og klang, får engang plads og rang mellem skibs-Jeronimusser. Mangt et skrog af form og toner, – af sin samtid assureret, – engang, på de våde veje havareret, hales ind i flådens leje, uden takkel og kanoner, til de andre Magdeloner. Der vi prise kan vor lykke, hvis en nykke vore værfters mesterstykke venligst sparer for de herrer antikvarer. Man har sagt at scenens kunst, født og bunden kun til stunden, må, som sæbeboblers dunst, må, som mørkets meteor, blænde, briste, for at friste, uden spor, hænders værkers lod på jord. Sving Dem som en fugl i luften op fra denne trange tanke! Just fordi Deres kunst er barn af duften, af beånden, af en stemning, af person og fantasi, – ej et værk af sten og planke, ej en tanke, klistret fast med sort på hvidt, men en alf på skønheds ranke, hvor den evig gynger frit, – just fordi den fattes form, som med hånden gribes kan, der sættes dæmning for hvert bid af ældens orm. Underfuldt til Danmark bundet skal De stå for slægters øje, – bundet til en nat ved Sundet, under mindets stjerner høje. Hvilke sagnets syner vide! Hele flåden, fra fregatten ned til båden, ser jeg glide gennem natten, langs med landets lune side; tågen slører sejl og master; halvlys kaster over stang og rå tilsammen svanehammen; hvad i afstand øjet svigter, ind man digter; kvinder, som fra stranden drømmer, mænd, som dømmer efter egen fordrings lov, slægt, som efter slægt befolker kyst og skov, – synets skønheds-form fortolker efter skiftende behov. Og se det er livet just, liv i mindet, det, at stå for folkesindet ren for ældens møl og rust, – det er livet, det, at bøje eget indhold, åndigt, rigt, i den form, som folkets øje kræver for sit eget digt; det er livet, – mythe-vorden, vekselfuld som alfepigen, følge slægten i dens stigen, følge tiders krav og orden, – og se, denne lod på jorden blir Dem givet. I en skønheds-fattig tid har det kvæget mig at følge Deres færd på kunstens bølge under sol og medbør blid, – kvæget mig at stirre did, hvor i skær af svale nætter sagnet sig om færden fletter. Tag, som tak for synets trøst, råbet af en seers røst: underfuldt til Danmark bundet skal De stå for slægters øje, – bundet til en nat ved Sundet, under mindets stjerner høje! I en komponists stambog Orpheus slog med toner rene ånd i vilddyr, ild i stene. Stene har vort Norge nok af; vilddyr har vi og en flok af. Spil, så stenen spruder gnister! Spil, så dyrehammen brister! Brændte skibe Han vendte sine skuders stavne fra nord, søgte lysere guders legende spor. Snelandets bauner slukned i hav; solstrandens fauner stilled hans krav. Han brændte sine skibe; – blånende røg som en bro-banes stribe nordover føg. – Mod snelandets hytter, fra solstrandens krat, rider en rytter hver eneste nat. Sanger-hilsen til Sverig (Ved studenter-mødet i Upsala 1875) Tak for kald til ungdoms-stævne i jer gamle stad! Fyldt er Kølens kløft og revne, sprængt dens røsers rad; grændsens knejsende geleder hæmmed ej vort tog; bent går vejen nu til eder fra den norske skog. Lad da sangen bent som banen slå sin stræng af stål; sang er jo, som sus i granen, Svenskens modersmål. Dette sprog fra norske røster bær vor hilsning frem; svenske svarets væld fra øster bær det til vort hjem. Altfor længe har vi sunget spredt i verdens kor; der, hvor Svenskens røst har runget, taug det norske ord; der, hvor vi har æsket ordet, krævet lyd omkring, stod ej svenske folke-koret i vor sanger-ring. Drapa under Jorsals palmer, kvad i Bretlands sund, Narvas stormsang, Lützens salmer, gik for halv-kor kun. Lad så fædres faner smuldre i sin blege pragt; friske krav på slægtens skuldre har dens ånder lagt. Nystemt vårsang er at høre gennem tiden gå; – lydhørt er en sangers øre; nyn må han forstå. Sanger-skaren er de unge, og i folkets sind sanger-hvervet er at sjunge nye tider ind. Lyt med os mod det, som vorder; lyt mod gryets nyn; og fornemmer I akkorder, der slår ned som lyn, – blæs til samling da i luren mod den norske skog! Vi skal komme! Grændse-muren hæmmer ej vort tog. Langt borte Snart samles i Upsal alle de unge; taler skal strømme og sange skal runge. Selv har jeg digtet til ungdoms-mødet, kendt mig ildnet i ånden og kødet. Jeg nytted et øjebliks tro mellem tvivlene, og stod alt med foden mod stævnet stilende. Nu er det over. Afgørelsens porte slog jeg ilås og blir ensom, langt borte. Held over al eders sorgløse flok! Held over eder, hvem legen er nok! Sommerens magter lad skydækket dele! Skogduft for alle de stundende sjæle! Godvejr, så koret kan bæres for vindene! Bris under fanerne, sol over sindene! Glitrende dage, og nætter klare, hvor I skal færdes og hvor I skal fare! Langt borte jeg ser eder stryge forbi; jeg hører den velkendte melodi. Og dog så forunderlig fjernt og fremmed mig tykkes det jublende tog gennem hjemmet. Genfærd af afdøde tider og mænd går i vor ynglinge-skare igen. Af frasernes tåger og festernes røgelse formes et verdenshistoriens spøgelse. Sligt tog, som nu suser deroppe i Nord, har sust over hele Italiens jord. Ungdoms-toget langs Apenninerne rusked af søvnen folke-ruinerne. Det var i århundredets skyfulde morgen. Idag vajer fanen fra Engelsborgen. Sligt tog, som nu suser deroppe i Nord, har sust over hele den tyske jord. Der drømtes om ening ad spredte baner; der drømtes om sortrøde gylden-faner. Så kom den alvorlige del af festerne. Grånede gubber var ungdoms-gæsterne. Uryggeligt dog for den samme sag, som ildned til leg, de højned sit flag. Gennem trængsler og storme de bar den frem; de mured sit hus og de gærded sit hjem. De vilde sin drøm; så kom sejren siden. Europa er voksent, og vågen er tiden. Se, derfor så underlig fjernt og fremmed mig tykkes det jublende tog i hjemmet. Genfærd af afdøde tider og mænd går i vor ynglinge-skare igen. Af frasernes tåger og festernes røgelse formes et verdenshistoriens spøgelse. Hvi tier den eneste myndige mund, som bryder alt blændværk og vækker af blund? Jeg skal sige jer det. Den blev stum som graven, da et ufærdigt folk fik friheds-gaven. Det er farligt at tage sig selv som skænk; den ballast kan krænge en skude isænk. Man stak os ihænde et fuldgodt sværd, men lærte os ikke sligt værges værd. Se, derfor vor skæbne vipper og vender, som kniven i barnets legende hænder. Der står vi og lytter til forsker og gransker, og taster på tingen med silkehandsker. Der går vi og drømmer og véd ikke råd til en bristende eller bærende dåd. Når kommer og rusker os op af døsen århundredets ånd med århundredets løsen? München den 2den Juni 1875 Et Rimbrev Min kære ven! De skriver mig bekymret til og spørger hvi slægten går så underlig fortrykt, ej ildnes op i fryd og ikke sørger, men synes ruge på en uklar frygt, – hvi intet held formår at live ånderne, hvi ingen er sin egen modgangs dommer, hvi hvermand tager skæbne-gunst og vånderne med sløvheds ro, og venter hvad der kommer. Kræv ikke, ven, at jeg skal gåden klare; jeg spørger helst; mit kald er ej at svare. Men da De nu har dyppet Deres pen, så skal det dog ej være gjort forgæves, – at sige, hvis ej med bestemthed kræves et svar, som svarer sådan ligehen. Kort, jeg til svar vil spørge Dem igen; og undskyld at – da hånden med i spillet en digter har – der spørges i et billed. Så sig mig da, om De har nogensinde tilfældigvis ved vore kyster set et skib stå ud tilhavs for friske vinde og sætte kursen endefrem og ret? Det har De visst, og De har sikkert mærket det liv, den lyst, den virksomhed ombord, den trygge sorgløshed, der driver værket, det sikre bydende kommando-ord, som om det var en regelbunden verden med fastsat bane, lig vor egen jord, med lov, som den, for farten og for færden. Tidt går et sådant skib på lange rejser; det søger fjerne lande, mange havne; man losser lasten, og ombord man hejser nyt stykgods under udenlandske navne; man stuver rummet mellem begge stavne med en utallighed af kasser, baller, og hverken skipper eller mandskab ved til punkt og prik hvad skibet fører med; alt går iflæng, alt tages som det falder. Så lægges atter ud på vide veje; kækt graver bougen i det salte skum; det er som havet ikke havde rum og bølgens rygning ej gav bredt nok leje for den usigelige livsmods-sum, som stormvejr ikkun øger og formerer hos skipper, mandskab og hos passagerer. Begribeligt. Er ikke skuden tæt? Er ikke lasten stuvet jævnt og sikkert? Er ej kompas, sextant og stjernekikkert i orden til at holde kursen ret? Er ej det skøn, den dygtighed tilstede, som vækker lid og holder mishåb nede? Og dog, tiltrods for alt, det kan sig hænde en godvejrsdag, foruden synlig grund, at der ombord, på hvermands sind og mund, en sælsom trykket lumring er at kende. Først tykkes få af denne tunghed grebne, så fler, så mange, så til slutning alle; sløvt sættes sejl og sløvt håndteres rebene; sløvt purres ud; sløvt høres piben kalde. Der tages varsler af hver liden ting. Havblikkets døs, ja føjelige vinde mismodigt tydes; selv et marsvins spring, en stormfugls skrig man lægger sig på sinde. Sløvt går de der, af samme lønsot smittede, skønt ingen røbed og skønt ingen frittede. Hvad er da sket? Hvad er vel hændt ombord? Hvad er den gådefulde grund til trykket, som lamslog sind og vilje, arm og ord? Er nød påfærde, – nogen forulykket? Nej, ingenlunde. Alting går sin gang, – men uden håb og mod, og uden sang. Og hvorfor? Jo, fordi en lønlig tvivl, et rygte sniger sig foruden hvil fra forlugaren og til agtermasten: De tror de sejler med et lig i lasten. Den sømands-overtro er vel bekendt; engang brudt ud den fylder alles tanker. Hvordan med sagen selv det er bevendt, erfares først, hvis rejsen vorder endt, trods alle varsels-tegn, trods skær og banker, i havnen trygt fortøjet og for anker. – Se, kære ven, – Europas damp-paket står ud tilhavs med kurs mod nye lande, og både De og jeg har løst billet og taget plads på agterdækkets bret, med hatten løftet mod de gamle strande. Herude svales både sind og pande; heroppe kan vi ånde frit og let; – i lasterummet ligger al bagagen, og kok og steward sørger for menagen. Hvad kræves mere til en sorgløs færd? Maskinen gør sin pligt; hør kedlen buldre; se stempelstangen løfte sine skuldre; se skruen kløve vandet som et sværd; – stagsejlet holder skibet frit for krængning; rormanden bøder af hver overdængning; rumt farvand går vi i; kaptejnen oppe på brettet er vor fulde tillid værd og holder udkik over alle toppe; – hvad kræves mere til en sorgløs færd? Og dog, – vidt ude på det åbne hav, midtvejs imellem hjemmets land og målet, det lader jo som farten sakked af, som al vor frejdighed var fra os stjålet. Mandskab og passagerer, mænd og kvinder, går om med sløve øjne, slappe kinder; man synker sammen, ruger, grubler, lytter i forlugarer og i pragt-kahytter. De spørger mig om grunden, gode ven! Har De ej mærket, noget vilde komme? Forstod De ej, et tidehverv var omme, der vejred tryghed og fortrøstning hen? Hvad grunden er, det ligger ej for dagen; men De skal høre hvad jeg ved om sagen. Jeg sad en nat alene her på dækket, en lummer nat med stjerner og med stilhed; luftdraget var så blødt, så fuldt af mildhed, og aftenvindens vinger ganske stækket. Tilkøjs var alle passagerer gangne, og døsigt brændte lamperne dernede; ud fra kahytten flød en kvalmfuld hede, der holdt de trætte i en halvsøvn fangne. Men hvileløs og uden fred var blunden; jeg så det; skylights-lugen stod halvt åben; – hist lå en statsmand og fordrejed munden som til et smil, der endte med en måben; en lærd professor vælted sig til siden, splidagtig, lod det, med sin egen viden; en theolog trak teppet over panden; i hovedpuden grov sig ned en anden; og højt og lavt lå kunstnere, skribenter, som folk i drøm, der frygter og forventer; – men over alt det halvsøvns-liv dernede – en rødlig, osende og kvalmfuld hede. Jeg vendte øjet fra det sløve røre; jeg stirred fremad i den friske nat; jeg så mod øst, hvor alt en dagning mat begyndte alle stjerners glans at sløre. Da traf et ord hist nedefra mit øre; det traf mig der jeg lænet sad mod masten. En sagde højt og, som det syntes, midt imellem usund søvn og mareridt: Jeg tror vi sejler med et lig i lasten! Ved Tusendårs-festen den 18de Juli 1872 Mit folk, som skænkte mig i dybe skåler den sunde bittre styrkedrik, hvoraf som digter jeg, på randen af min grav, tog kraft til kamp i døgnets brudte stråler, – mit folk, som rakte mig den landflugts-stav, den sorgens byldt, de angstens rappe såler, det tunge alvors-udstyr til min færden, – dig sender jeg en hilsen hjem fra verden! Jeg sender den med tak for alle gaver, med tak for hver en smærtens luttrings-stund. Hver vækst, som lykkes i mit livskalds haver, har dog sin rod i hine tiders grund; – at her de spirer fyldigt, rigt og gerne, det skyldes gråvejrs-brisen fra det fjerne; hvad solbrand løsned, det fik tågen fæste; – mit land, hav tak, – du skænkte mig det bedste. Ja, did, hvor tågen tumler sig om tinden, hvor gråvejrsbrisen over vidden slår, hvor der er lydt foruden og forinden, hvor der er øde mellem gård og gård, – did ser jeg, som en lods fra skansens tremme. I natten og min digtning bor jeg hjemme. Og mest i denne meningsmørke tid, da hjemmets liv et tvesyn slutter inde: et folk, som kløver sig i spredtheds splid – og flokker sig om samlings-tankens minde. Men når jeg ser mod disse festens dage, mit syn går mer end tusend år tilbage. Der ser jeg højne sig af sagas skodde hint træ, som sprat i dronning Ragnhilds drøm. Jeg ser det brede sig fra Næssets odde, rundt Nordkaps væg, øst over Glommens strøm. Jeg ser dets røde læg, dets grønne grene, jeg ser dets kviste, skinnende som sne; – men under løvet er en slægt at se, som sidder nidsyg, hver for sig alene, på næs, i vik, i hver en afdals læ. Kun en står sorgløs midt iblandt de spredte. Han kaster legende sit livsmåls terning; thi han har håb og tro, og er den rette, og har et verdensviljens krav at mætte, – og store drømmes løvtag om sin gerning. Så går det løs! Den unge mod de gamle; det nye syn imod den vante sed. Rundt Trondhjem ser jeg otte riger ramle; i otte slag blir otte konger fældte. Af høvdingstolen glider Rollaug ned, og sætter sig på jarlesædets skamle; – i Naumdal stikker Herlaug sværd i belte – og går i haug med alle sine helte. Da enes de, som står mod landets ening; da samles de, som slår for spredtheds værk; da nytter de hårfagre kongens mening: at ryg mod ryg gør kæmpen tifold stærk. Da flokkes Egder, Theler, Hørder, Ryger; da skinner spilte sejl langs Listers strand; der stritter vimpler, skum for stevnen fyger, og som de rundt om Jeder-revet stryger, der bæres hæse hærskrig ind mod land. De søger Haralds flok. Nu skal det fristes, om hævdens træ fra farfars tid tør kvistes. To tanker går i stål imod hinanden; to tidehverv vil skifte hvasse ord. – Fra løftingen ser Roald Rygg mod nord; kong Køtve bryner sværd mod skjolderanden. Lidt frem endnu! I Hafsfjord venter manden. Ser I de hundrede tjærede snekker, langskibes rader, som ligger for anker? Ser I, hvor Hårfagers hærklædte rækker fylder og dækker tofternes tiljer og æsingens planker? Hører I duren af Hafsfjords-gnyet? Hornkloves drapa har båret det frem. Stridsmænd for kvelden mod stridsmænd for gryet; stridsmænd for næet mod stridsmænd for nyet; – snekker og knærrer, med højbårne stavne, tørner og snerrer som måger mod ravne; fjordvidden mørknes af pilskyens bræm. Dronningens drømtræ er stedt i fare! Egder og Theler vil løve dets tag af! Har ingen nød. Med økser snare ringer om roden sig Hårfagers skare, bøder de hvislende bilers slag af, – berger den vordende tusendårs-saga. Dagen lider og langskyggen falder. Roald og Sote og Thore blunder. Solen går under. Med den går under en udlevet alder; – det nybårne kalder. – Kong Køtve løber med skam af striden, – skønner, han kan ikke løbe fra tiden, – løber endda, som Hornklove melder, længtende hjemad til sulet og mjøden. Men Harald han tjælder knærrer og snekker. Så frister de fremad, de fremdjærve rækker, mod morgenrøden. Og så gik tusend år. Snart strengt, snart blidt, spandt norner gennem dem på skæbne-tenen. Men folkedrømmens træ fik vokse frit, med løv i toppen og med frugt på grenen. Nu standser slægtens tog og skuer vidt fra skillet agterud. Nu rejses stenen, – hin landets tause lovsang i granit. – På vagt, mit folk! Bryd lag og leg og gilde; – i mørket tusler det, som vil os ilde. Jeg ser mit hjem med tågers fold om tinden, – mit hjem, hvor gråvejr over hejen slår, hvor der er lydt foruden og forinden, hvor der er ensligt mellem gård og gård. – Hvad lusker der ved kveld på krøgte veje? Hvem er han, skyggen? Har jeg set ham før? Han løfter klinken let på bondens dør, går som på sokker bent til mandens leje; – han hvisker ord i øret på den hvilende, – og så til næste nabo – lydløst, smilende. Og det er ikke en jeg ser, men mange. Og det er ej blot ord, jeg kan fornemme; – jeg hører som en dur af dumpe sange, en døs, som tager sind og sans til fange, et bys, som summer drømmens digt iglemme. Hvem er de, skyggerne? Hvor har de hjemme? Af Hafsfjord stiger de! Op, dagens mænd! Til Haralds-dyst! De døde går igen! Ja, Roald, Sote, Thore Haklang lever sit midnatsliv som dødning og som draug; – og Rollaug rører på sig; Herlaug stræver, den gamle muldvarp, i sin sunkne haug. Sligt er det, som går lumsk på bygdens veje, budstikken bærende fra grænd til grænd; sligt er det, som tar plads ved bondens leje, og byder lønlig leding ud igen. – Op, dagens stridsmænd, fæld, hvad natten fødte! Om drømmens træ slå ringen tæt og rund! Hårfagre Harald kræver dådens støtte; – det, som skal rage højst i denne stund, – det, vi skal ramme ned i Norges grund, det er en pæl igennem dem, han mødte. Thi vi har liv til sag, og de har døden; – de har kong Køtves mål, vi morgenrøden. Se ud i verden! Hafsfjords dag er oppe, lysvågen, over alle jordens toppe. Den sol, som brandt på Solferinos sletter, – den sol, som farved Lissas vinblå dyb, – som bruned Porta Pias røde spetter og jog i kælder Vatikanets kryb, – den sol, som lumred om Sadowas volde, var Hafsfjords-solen i vort nye døgn; det var den sol, som lyste for den bolde, da riget rejstes mellem holmer golde, – en sol, som slog i flint de samme trolde og damped giften af den samme løgn. – Mærk hvor du står, du dagens norske broder! Tyd tidens tegn; med den er du i pakt. Idag er kun en ringe grundsten lagt til større støtte for vor stammes moder. Læs tidens lov! Den tåler ingens trods. Cavour og Bismarck skrev den og for os, – og dødninger og drauger vog han fler af, hin dådsmand og hin drømmer på Caprera. Ja, Haralds-tanken går igennem tiden, og Hafsfjords-slaget står den dag idag; thi det er ånd mod ånd, som ildner striden, – kong Haralds ånd med rigets helheds-sag mod søndrings-ånden under småheds flag. Dog, svigter du, mit folk, i samlings-dysten, – da ned med støtten på din høvdings grav! Lad ikke stenen hykle over hav og pege som en nidstang ind mod kysten. Men har du høvding-sind, og vil du sejre, da ser jeg, lys og glad: du sejre får! Da kan en slægt, som kommer efter vor, den rette samlingsstøttes rejsning fejre; men den skal bygges over døgnets lejre, højt over bygdens stræv og byens bulder; – dens plads er given: det er Dovres skulder. Da er det sket, hvad dronning Ragnhild skued. Da først, mit land, du yder højsind ly. Da er din gamle stortid vorden ny, og spådoms-gåden herligt løst i nuet. Da ser jeg dig, mit folk, som trøstig voved, hvad du i samlings-festens rus har lovet, – jeg ser dig træde tidens åbne spor imod et frit, et helt, et mægtigt Nord; jeg ser dig som en slægt, der tungt har sovet, men sund er vågnet ved et manings-ord; jeg ser dig som en slægt, der vil og tror, – med kraft til mer end dont på land og fjord, – med længslers hærgang rundt den vide jord, og store drømmes løvtag om dit hoved! Et vers At leve er – krig med trolde i hjertets og hjernens hvælv. At digte, – det er at holde dommedag over sig selv. Til Frederik Hegel (I anledning af Gyldendalske Boghandels 100-årige jubilæum den 30te December 1870) Tag mit håndslag fra det fjerne; tag min tak i døde ord! Sikkert véd De selv, hvor gerne jeg sad med ved festens bord. Kunde ønsker jævne banen, da blev Deres uden sten, sluttet af på livs-altanen i en aften lys og sen. Indtil da De uforfærdet bygge med på Nordens slot; – muren højnes alt bag gærdet; tårnet stiger alt så småt. Stille bygværksmand, som brækker stenen til vort fælleshjem, – lid på: i dets byste-rækker hules nischen og for Dem! Ved et bryllup den 9de Oktober 1874 Løvet rasler, blade falder; nær er Nordens høst; gennem skovens brudte haller går farvellets røst. Derfor samler Nordens evne sig til hjemmets hjerte-stævne, værner varmt i stuen inde om sit frilufts-minde. I, som har hinanden kåret, unge par, I to, – gå med vårens krans i håret ind i eders bo. Ude lad Oktober-dagen brede tungt sit tåge-lagen; lad jert hjem en løvsal være, rejst til ungdoms ære. Det er leve-kunstens kerne: gennem let og tungt om sit forårs-sind at værne, holde hjertet ungt; det, – når aftensolen daler, løfte morgnens idealer glansfuldt, kækt og højt ivejret. Hvo det kan, har sejret. Did at nå er samlivs gåde, samlivs gyldne krans; ingen kløgt kan vejen råde, ingen visdoms-sans. Men hvor stien er at finde aner kærlighed iblinde. Vogt da tro i eders stue denne frelsens lue. Husk, at hvo det livslys sætter på sit alterbord, lampen har i sorgens nætter, blus for fodens spor. Og når engang løvet falder rundt om jer i høstens alder, – sku med dette lys tilbage på jert vårlivs dage! Stjerner i lyståge Just under min kometfærd mod en egn, hvorhen jeg stævned for at finde hjemmet, i verdensrummet viste sig en fremmed uventet gæst ved Andromedas tegn. Der bæres bud ned til vor gamle jord, at ude i det højtidsstille fjerne der havde kaos skabt sig til en stjerne, da det slog ind på samlingslovens spor. – Jeg fandt et andet kaos rundt omkring, med spredte viljer og med skilte veje og uden drift til fælles banesving og uden higen mod et midtpunkts leje. Men da jeg atter stod i fjernets stilhed, da tog jeg varsel af hvad der var sket, – tog varsel af hvad selv jeg havde set: lystågers samling til en stjernes billed. Lyståger tror jeg på, skønt uden orden, kaotisk løst den vælter sig i nord; jeg tror den er på samlingslovens spor, – en lysrig stjerne i sin første vorden. De sad der, de to – (Første forarbejde til «Bygmester Solness») De sad der, de to, i så lunt et hus ved høst og i vinterdage. Så brændte huset. Alt ligger i grus. De to får i asken rage. For nede i den er et smykke gemt, – et smykke, som aldrig kan brænde. Og leder de trofast, hænder det nemt, at det findes af ham eller hende. Men finder de end, de brandlidte to, det dyre, ildfaste smykke, – aldrig hun finder sin brændte tro, han aldrig sin brændte lykke. (16 & sol;3 1892) Nordens Signaler I Wien stod et Slag mellem Diplomaterne. På Nordslesvigs Sletter ramtes Soldaterne. Bedre Soldater Du aldrig finder, end hin blødende Rad af Mænd og Kvinder. To hundrede Tusend trufne i Brystet; to hundrede Tusend i Dødskval krystet. Der maatte de ligge, med Døden drages en otte Aars Nat, som ej end vil dages. En otte Aars Folkenat, uforbundne de ligger derude og bli’r ikke fundne. Hvor var Danmarks Drenge i al den Tid? I Flok om en Fane rød og hvid. Det var ikke Danebrog, stormudslaget. De stod under Ambulance-Flaget. De stod ikke klædte i Hadets Vaaben. Den Højre var sværdløs, den Venstre aaben. Men Vejen var stængt; bajonetombæltet fra Øst og til Vest var Slagmarks-Feltet. Det røde Kors paa den hvide Grund fik ikke køle den Saaredes Mund. Det gabende Dødshugg blev ikke svalet; – der var ingen Fremkomst for Frelsens-Signalet. Og dog holdt de ud, de danske Drenge, taalmodigt, parat, hver Mand oven Senge. Da lød et myndigt Kommando-Ord: «Retræt, Ambulance; helt om; mod Nord! Stik Flagdugen ind i Tornystrets Hjørne; I forstyrrer de kredsende sorte Ørne. De springende Løver skal logre med Halerne. De vaagende Mænd skal forandre Signalerne!» Der raader ej Tvivl; en Skald har fortalt det, – og gamle Grundtvig og Gud har befalt det. Godt! Altsaa Retræt. Til Forsoningsfest! Paa Tribunen staar Pangermanismens Præst. De nye Brødre, med Brystet mod Brystet, holder hverandre og Glasset omkrystet. Alle Lamper er tændte; vor otteaars-Drøm driver lettende af paa en Festtales Strøm. Musiken bølger og Røgelsen dufter. Det Vordende stort gjennem Sindene lufter. Hvad plumrer Musiken? Et rallende Skrig. Hvad lumrer i Røgelsen? Duft af Lig. Et Pust fra Sydvest strøg lindt gjennem Luften. Det bar til os baade Skriget og Duften. Stem højere i, saa døves det over! Den Døende sømmer sig bedst, at han sover. Hans Skrig vil nok standse, naar ej det blir ændset. Et Pust fra Nord, saa er Luften renset. – Der er Omslag ivente! Klem paa med Talerne! Vejrhanen paa Fløjen har forandret Signalerne. Henrik Ibsen Amalie Holck Alt, hvad verden rummer som det bedste, – kunstens værk i farver og i klang, skønheds værk, som ordet fik at fæste, – har hun elsket på sin livsensgang. Alt, hvad dejligt jorden slutter inde, – sol og dag og skyggens lune fred, strømmens løb og dalens duft, den linde, har hun elsket, søgt og dvælet ved. Alt, hvad åndens rige i sig fatter, – sandheds trang, og troen, fuld og hel, klarheds drift, den drift, som lyset skatter, har hun elsket i sin dybe sjæl. – Da sank tungt et slør om hendes pande, mørkned tanken i en årlang nat; her, i støvets tågefulde lande, fandt hun aldrig klarheds tabte skat. Men i smertens dage, sorgens nætter, ser i festglans jeg det lille hjem; – stille gæster sig ved lejet sætter; lys og skønhed stråler ud fra dem. Alt, hvad livet rummer som det bedste, – ømheds agt og kærlighedens trang, offersind, som ord ej mægter fæste, – fik hun nyde på sin smertensgang. Alt, hvad dejligst jorden slutter inde, mildheds sol og troskabs lune fred, alt, hvad hun har elsket som en kvinde, fik i kvalens tid hun kvæges ved. Derfor er der skønhed over døden, festglans over kistens sorte fjæl, lyshåb over savns og minders møden; – – gå mod klarhed, bundne løste sjæl! Dresden den 3die Juni 1874 Henrik Ibsen Til frøken Emma Klingenfeld Hvad hjemme jeg digted på nordisk sprog, fra syd mig imøde som genlyd slog. Det slog mig imøde med mildere klang; og dog var det min egen nordiske sang. Det var ikke genlyd fra sneklædt fjeld; det var skogens genlyd en sommerkveld. Just så må det være, hvis digterens tolk skal bryde ham vej blandt det fremmede folk. Tag da som tak et andet værk om en nyere tid og en mindre stærk. Det folder en høstnats billeder ud, og ingen sol bringer morgenbud. Det handler om kvinder med ild og mod; det skrider i mørke, det ender i blod. Du unge kvinde, – fra hjemmets ly lad det flytte din ånd til Norden påny! Lad det føre dig op til Trondhjems fjord, hvor tågerne hænger som sørgeflor. Lad Elines skygge forbi dig gå; hendes moders også. Men glem, hvad du så! Og vend så tilbage til Isars strøm – som vækket op af en trøstesløs drøm. Henrik Ibsen Til denne bog har Du ejendomsretten, Du, som åndeligt stammer fra Østråt-ætten. München, julaften 1876 Henrik Ibsen FRØKEN SMITH Kære frøken Smith, – vær tilfreds med lidt! FRØKEN KREBS Sæbe af honning bydes frøken Krebs af en bi og en hveps. FRØKEN BAADE Ryg kun, men hold Dem mod følgerne tapper, og vogt Dem i livet for alskens attrapper. FRØKEN SCHEEL To halve flasker udgør en hel; – velbekomme, frøken Scheel! FRØKEN THOMMESEN Hermed sendes frøken Thommesen en kurv, – dog ikke fra nogen erotisk spurv. HERR PROM Lad bundten gå om, polytechniker Prom! HERR LARSEN Benyt til eget og kunstens held vedlagte model! HERR KRONBERG Det dufter som «Frühling» når De åbner Korken; – det stammer fra hende som svæver på storken. HERR BULL En yngling attrår ej sølv eller guld; – brug stålet, herr Bull! – TIL HERR HARTMANN! Hermed lidt Lindauer-«Rejse-Chocolade»; at De ej kom og hented den var skade. TIL HERR PROM! Læg af for iaften røgningens vane; betænk, De er gæsternes eneste hane. Saalangt min Digtning tænder Sind i Brand Saalangt gaar Grændsen for mit Fædreland. 28. April 1896 Til lille Eldrid! Gid dit liv må føje sig som et digt om den store forsoning mellem lykke og pligt. Henrik Ibsen 