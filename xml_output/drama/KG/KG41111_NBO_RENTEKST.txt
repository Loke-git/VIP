Notitser: Constantius,Constantin den stores søn, kejser over det samlede romerske rige. Gallus Julianhalvbrødre og Constantius's fættere. Nikokles,nyplatoniker, Julians lærer. MardoniusNB: 16 år gammel kaldes Julian fra Macellum, landgodset i Kappadokien, til Konstantinopel, for at fortsætte sine studeringer. Libanius,hedensk filosof, turde ikke omgåes med Julian. Ekebolios,hykler, rettende sig efter hofluften, blev hans lærer. Maximus,platoniker, berømt gøgler og åndemaner. NB: 4 år senere (350) drog Julian til Athen. Gallus var imidlertid bleven myrdet. , Gregor af Nazianzstuderer på samme tid i Atheen. NB: 355 beklædes Julian med Cæsar-værdigheden og overtager krigen i Gallien. Oribasiuss , magiker, hans livlæge og spåmand. Salluststatsmand, Konstantius spion men Julians ven. 1ste del:Julians ungdom i Kejserstaden, Julian i Athen, Julian som Cæsar i Gallien. Forspillet. (bag teppet.) Skuepladsen er det svælgende dybs befæstning Til højre lys og stråler; til venstre mørket (Stjernenat; de dødes ånd svæver opad; mørk dæmoner holder dem ved tråde; de synker matte – –) (Julenat. Kejserstaden ved Bosporus. Alle kirker er festligt oplyste, salmesang; tusender strømmer til). Udkast. 1ste handling. Byzantz. Lystgård med træer udenfor det kejserlige palats. Slottets trappe til venstre. I baggrunden kirken; til højre balustrade med udsigt over Bosporus og Asiens kyst. Stjerneklar nat; kristen fest; kirken oplyst; salmesang af tusend andægtige. Scenegang. Kristne trænges ved indgangen. Overmod og ondt begær; sejersrus. Salmesang fra kirken. Julian fulgt af Ekebolios kommer ud på trappen; han søger sin broder i angst. Theodoros møder de forrige. Optrin mellem Julian og Theodorus; erindringer fra barndomslivet i Kappadokien hvor Th: omvendtes af Julian. Julian vil bede kejseren om at indvies til prest for at leve som eneboer i ørkenen. Th: bort. Ekebolios og Julian Libanius forfulgt af en kristen skare. Julian frelser ham. Scene mellem dem; J: vil bede om Libanius's død, Scene igen Kejseren kommer; Gallus udnævnes til hærfører Julian beder om at måtte drage til Athen. 1ste handling. Gudstjeneste. Kristne kirkegængere i klammeri med hedenske tilskuere. Strid og slagsmål mellem kirkegængerne selv. Afbrydelse ved kejserens komme. Konstantius optræder med pragtfuldt følge af hofmænd og prester. I følget er Julian, Ekebolios og Memnon, kejserens sorte livslave. Optrin mellem Konstantius og Julianus. Afbrydes på anledning af Ekebolios af Memnon, som har ubegrænset magt over kejseren. Alle ind i kirken undtagen Julian og Ekebolios. Optrin mellem disse to. Ekebolios går for at søge Gallus. Julian alene; kort ordveksling med den blinde på kirketrappen. Theodorus kom mer. Julian i angst for snigmord. Genkendelse og langt optrin mellem dem. Minderne fra deres fælles barndom. Omslag i kejserstaden; Julians had til filosofen Libanius. Theodoros har hørt ham; skildring heraf. Julian antyder at han vil bede kejseren om filosofens død. Libanius og en skare discipler kommer. Optrin mellem ham og Julian. Libanius virker stærkt på hans fantasi. Libanius går i båden som forviser ham til Athen. Ekebolios kommer med Gallus; denne udtaler sig i rå trads mot kejseren. Kejseren med følge fra kirken. Stor forsamling. Kejseren udnævner Gallus til Cæsar. (Memnons spi er skyld deri). Julian beder at måtte følge Libanius til Athen. Nu han vil lære sin fiende at kende for at kunne bekæmpe ham; han vil som Daniel ind i løvens hule. Kejseren og følget bak. En lærer med 11 lærlinge forbi. Råb i natten «Julianus, Julianus»! – Julianus: Til Athen! 2den handling. Kejseren tilegner sig fortjenesten af Julians sejrvindinger og triumpherer i Rom. Helenas død; rygtet om kejserens giftermål. Julian udråbes af hæren til kejser. NB. I Første handling går hans taktik ud på at gøre den ene skinsyg på den anden. 3die handling. I vienna. Sallusts tilståelser. Julians drømme og syner. Han beslutter at rykke imod kejseren. Meddels om kejserens død. NB. Julian beslutter at frafalde Gud og kejseren – kejser og galilæer – han afryster begge de to der har hæmmet hans fri tanke og hans fri gerning. Siden bliver spørgsmålet i hvis sted han skal sætte sig – i begges – hvilken tanke eller gerning må hæmmes. Efter Helenas død bøjer han sig forbigående ind under det religiøse; den gamle tanke om at ty til ensomheden dukker op igen – Julians tanker ved Helenas båre – han går irette med Gud – skønhed – er den der ikke under løgnen. Præsten besprænger hende med vievand – bønner – løgn, løgn – Julian triumferer – Hans liv har været en sammenhængende rædsel for Gud og mennesker. I 2den afdelings 2den handling falder han fra kejseren " " " 3 handling fra Kristus I 3die afdeling – vil han udrydde Kristus –: der er ikke plads for os begge 2den handling. Generalerne forsamler sig for at afhænte Cæsar til triumftoget. Julian og Decentius er tilstede – – Kejserens tilegnelse af sejren – hans beslutning at fratage Julian en del af tropperne. Julian finder sig i alt med tilsyneladende ydmyghed. Helena kommer i sælsom sindstilstand; hendes forfatning forrådes. Julian og Sallust, som besværger cæsar at være på sin post; rygtet om kejserens påtænkte nye giftermål antydes. Myrrha kommer i skræk og melder sin herskerindes pludselige sygdom. Soldaterne og deres familjer i fortvivlelse over kejserens befaling. I palatshaven. Helena i vanvid. Julian kommer. Helena dør. Decentius melder at han har ladet slaverne henrette; Julian udspørger ham om kejserens giftermål; først udflugter, endelig tilståelse. Soldaterne i oprør. Julian tyr til dem; – hans tale; han udråbes til kejser; opbrud til Vienna. 3die handling. Optegnelser til Julians frafald. (År 357–360.) Julians kampe med Alemanerne indtil slaget ved Strasburg. – Am: Marcell: 16de bog. Kejser Konstantius triumferer i Rom i anledning af Julians sejr. Julian bagvaskes ved hoffet og udskældes for fejghed og uvirksomhed. – Am: M: 17de bog. Julian bliver i Paris, hvor han overvintrer, af de bortkommanderte legioner med magt udråbt til kejser. – Am: M: 20de bog. Julian festligholder i Vienna quinquenalierne og lader sig hylde som kejser; erholder underretning om Konstantius's død. – Am: M: 21de bog. Argentoratum (Strasburg) Colonia Agrippina (Kølln) Ursicinus , anfører – Skjoldbærere. Hustropper. Marcellus – anfører. Drabanter. for rytteriet viste sig forsømmelig i at undsætte Senones hvor Cæsar lå i vinterkvarter. NB Kejseren havde udfærdiget en rigelig spiseseddel for Julian. Denne lod fasaner, fyldt svinebug o s. v udstryge – Ryttergeneralen Arbetio var fra simpel soldat bleven anfører – og mistænktes for at eftertragte mere af: Statholder Verissimus, en skriger – Lægen ved skjoldborgen, Dorus, forfulgte ham også; denne havde været anfører for vagten over kunstv i Rom. Silvanus, anfører for fodfolket. 129. en brav og tapper mand. Om Marcellus se side 140. Om Eutherius se side 141 f.f. Kejseren triumferer i Rom s. 150. ff. Severus, overanfører, en brav krigsmand. Barbatio, anfører for fodfolket, kom til undsætning, på kejserens befaling, med 25,000 mand; egenmægtig, s 161. Barbatios nederlag. s. 161. f. Chnodomar og Vestalp, Alemanernes konger 162. Suomar og Hortar. s 162. Om Chnodomar se 163. Julians tale til hæren. 164. Chnodomars hoved var omviklet med et ildfarvet bånd. 169. Om Mederich, Chndms brodersøn, og Agenarik 169. Severus førte Romernes venstre fløj i slaget. 170. Alemanerne tvinger sine fyrster til at kæmpe til fods 171. Julian minder om Archelaus. 174. Bataverne understøttede af de kejserl: hustropper rykker frem. 175. De såredes skrig skræmte mange tilbage. 176. Betegnende enkeltheder. 177 og 178. Om Chnodomars sidste skæbne. 178–181. De faldnes antal og navne 180. Julian hilses som kejser, tilbageviser dette. 181. Om kejserens praleri – 182–183. – Mederichs søn og Chnodomars brodersøn, Agenarich, havde fåt tilnavnet Serapion, Se side 169. Alemanernes hær udgjorde 35,000 bevæbnede. side 169. Fem konger – ibid: Julians drage-fane side 173. Julians opråb til de flygten side 174. 1ste handling ved Argentoratum. 2den handling ved Parisiis. 3die handling ved Vienna. Handlingen foregår i Gallien. Tiden 357–360. Prætorian-præfekten Florentius mente at slaget burde forsøges Side 165. Severus kommanderede på venstre fløj – 170. Optegnelser og udkast til Tredje handling. Brogl:699. "704. Overdrevne ofringerAmm:459. eBrogl:708. Julians mythe om sig selv"711. Den ældste dødsdømte vil dø selv først"717. Jovian forvises"717. "719. "721. "727. v."728. "730. Om Gregor og Basilius"732. Presterne indordnes under verdslig ret"696. Kirkegodset tilbagegives stæderne"697. "705. "731. De kristne lærere forbydes at undervise i klassikerne"750. Gregors ytringer herom"757. Brogl.9. "13. Folket i Cæsaræa vælger den udøbte Eusebios til biskop"14. "16. "18. Om Athanasius af Alexandria"22. Brogl.393. "41. "50. ."50. "52. "53. "62. "64. Folkerygter om kejserens planer"65. "71. Optegnelser efter M: Albert de Broglie. Konstantius var børnløs; den Flaviske familie var decimeret ved mange blodbad; kun Julius Konstantius's to sønner var, som ved et mirakel frelste fra blodbadet i Konstantinopel, ved hjælp af biskop Markus af Arethusa, der havde skjult dem i rædselsdagene. Begge unge prinser var halvbrødre. De opdroges på et slot i Kappadokia, som fanger men med fyrstelige æresbevisninger. Gallus var stor, velbygget, med blondt hår (som de fleste af familjen) faldende ned over skuldrene; hans regelmæssig smukke ansigt var belivet af et udtryk af brændende følelse og sandselighed; hans natur var hæftig og tilbøjelig til vrede. Han havde kun liden lærdom, og uagtet gode lærere, blev han rå i sit væsen. Hele Julians personlighed var påfaldende og ualmindelig Hans næse var lige, men munden altfor stor; underlæben fortrak sig i en grimase; de brede skuldre stod i modsætning til det lille liv. Ligesom modgangen mere havde opirret end ydmyget Gallus's urolige sind, havde den givet Julian en tilbageholden forbeholdenhed og et skin af forstillelse. Hans gamle barndomslærer havde indprentet ham at bevare i hele i hele sin ydre optræden et præg af værdighed og beskedenhed og at anvende al sin kraft på en fuldstændig selvbeherskelse. Han havde et par glimrende øjne og et originalt fysignomi der forrådte en tilbageholdt ild. Der var en vis uro over hele hans person; konvulsiviske bevægelser forstyrrede undertiden værdigheden i hans optræden. Hans kejtede bevægelser åbenbared en slet skjult ild under den tilsyneladende indre ro – – I Kappadokia vilde de bygge i fællesskab en kirke over martyren den hellige Mamass grav; men den fløj af bygn gen, som Julian overtog, blev aldrig endt. I deres disputerøvelser overtog Julian at forsvare hedenskabet. Han havde tilbøjelighed til at iagttage stjernerne; solen, stjernenatten satte ham i henrykkelse – – Til trods for sin større tilbøjelighed for Julian udnævnte dog Konstantius sin fætter Gallus til Cæsar i Orienten. Gallus gik i forbøn for Julian som fik tilladelse til at gå til Athen for at høre filosoferne. (Efter Auer.) Almindelig beklagelse over læreres og læreres usædelige liv. En hob nyankomne blev om natten ført ind i en sofists hus så at hele auditoriet overfyldtes Udkast til Tredje handling. En søjlegang med billedstøtter og vandspring i Antiokia. En stor skare af hoffolk, lærere og talere, blandt dem Libanius og Herakleos, er tilstede. Mange er klædte i forrevne kapper. Der spottes over kejserens sære påfund, over de dårlige spiser og det hårde levesæt. Herakleos gør sig især lystig over denne måde at tjene guderne på. Julian kommer. Også han bærer en kynikers dragt og roser sig deraf. Han irettesætter sine omgivelser for deres blødagtighed og viser hen til galilæerne, hvis dyder i mange måder fortjener at efterfølges. Han får øje på Herakleos og udskælder ham for hans usømmelige tale om guderne. Derefter støder han på Libanius, med hvem mødet er spændt men påtaget venligt fra begge sider. Libanius er kommen for at indlægge et godt ord for staden. Julian udbryder i vrede og omtaler sit skrift «Skæghaderen.» En gade i Antiokia. Til venstre en liden kirke; til højre et forfaldent alter med et halvt omstyrtet gudebillede. Gregor fra Nazianz taler til en stor ophidset folkeforsamling. Han fortæller dem om Markos af Arethusa og de øvrige blodvidner. Apollinaris synger sine vilde sange. Den vanvittige Publia forkynder hedenskabets fald. Kejser Julian kommer med sine ledsagere gennem gade. Kristne borgere beklager sig over at deres ejendom er dem fratagen; kejseren spotter dem. Gregor spørger ham om det er sandt at han har givet presterne ind under den verdslige ret; om kirkegodset skal tilbagegives stæderne; om alle bibler og hellige skrifter skal fratages ejerne. Julian bekræfter det. Gregor fordømmer ham som Antikrist. Bevæbnede driver mængden fra hinanden. Hekebolios ses ligge foran kirkedøren. Optrin mellem ham og kejseren. Landevej udenfor staden. Til venstre ved vejkanten står Kybeles billedstøtte med et alter foran. Solnedgang. Julian kommer med få ledsagere og træffer den gamle prest. Optrin mellem dem. Et tog af kvinder kommer fra staden under jammerklage, deres hellige skrifter er dem fratagne. Blodvidnet Kyrillos tilkaster kejseren sit kød; en kvinde sønderflænger sit bryst med en kniv. Kejseren er rystet. De hedenske tilskuere forhåner ham med allehånde skældsord. Han vil gå bort i vrede, da kommer Jovian og bringer budskabet om at opbyggelsen af Jerusalems tempel er mislykket. Indhold (2den handling.) Et forværelse i kejserens palats i Antiochia. Sofister, talere, digtere og anklagere er tilstede i stor mængde ventende på kejseren. – Julian kommer; han vredes over al denne påtrængenhed og sætter dem i rette på forskellige måder. – Gregor fra Nazianz kommer for at bede om retfærdighed og sætter Julian stærkt i rette for hans fremfærd navnlig mod Ursulus. Samtalen afbrydes idet det meldes kejseren at nogle unge kristne har plyndret og hånet et tempel; i højeste vrede befaler Julian at de skyldige skal opspores; derpå bereder han sig til Apollo-festen. Et torv i Antiochia. Stort og glimrende optog. Menneskemængde. Kejser Julian kommer klædt som yppersteprest. Han hoverer over de sky og frygtsomme kristne. Et tog under salmesang kommer dem imøde; det er de fangne kristne, der føres til pinebænken. Togene mødes og standser. Han tiltaler en af de fangne og genkender Agaton med hans lille broder. Rystende optrin; togene drager hver sin vej; de kristne jubler imod martyriet. En plads foran Apollo-templet. Optoget kommer. Skrigende kristne; rygtet har udbredt sig om martyrernes pinsler; barnet er dræbt; Agathon i vanvid. Da træder den gamle Maris frem og forbander apostaten; forfærdelse; hans ledsagere flygter men Gregor fra Nazianz tager ham ved hånden, Julian truer med at udryde alle bibler og hellige bøger; guderne skal sejre. Da ryster et jordskælv templet; søjler og mure styrter sammen; vild skræk. Julian fatter sig og tilskriver det gudernes vrede. Gregor råber at Kristus har lagt det i grus ligesom han lyste forbandelsen over Jerusalems tempel. Julian sværger at Jerusalems tempel skal oprejses og Galilæeren gøres til løgner. Gregor svarer at kejseren ikke skal lægge sten på sten. Optegnelser: 1ste handling: a. Ved havnen. Frasigelsen o. s. v b: I tronsalen. Julian i glæde over forsættet at føre et Diogenes og de andre vismænd værdigt liv; han lader hofbarbereren komme; optrin mellem dem, endende med barberens bortjagelse. De indiske sendebud bringer gaver. Julian hoverer. En gammel hofmand gør ham opmærksom på at æren galdt Konstantius. Julian i vrede, forordner undersøgelse af embedsmændenes færd; de skal straffes – ikke fordi de er kristne; han gentager sine forsikringer i så henseende til Cæsarius, hvem han gør store tilbud, der afslåes, hvorefter de skilles. Julian beslutter sig til Bacchustoget. c: Bacchustoget. Julian omringet af skøger og gøglere; dårlige kristne går over til ham. d: I palatset, kejserens bogsal. Julian i forbittrelse; han beslutter at sætte møde med Libanius og andre visdomsvenner i Antiochia. Er Dionysos fornedret ved optoget? Blev Galilæeren fornedret ved den spot der overgik ham? O, om jeg kunde udrydde jorden og dræbe guddommen at han ikke skal vide min skam! Optegnelser til 2den handling. Længsel efter visdomsvennerneBrogl:699. f.f. Julian hengiver sig kynismen"704. Amm:450. "452. "454. "455. Overdrevne ofringer"459. "461. Herakleos latterliggør guderneBrogl:708. Julians mythe om sig selv"711. Den ældste dødsdømte vil dø først"717. Jovian forvises, Br: 717. Markus af Areth:"719. Kristenforfølgelser"721.22 Julian spotter de klagende kristne"727. En yngling hudflettes m. m."728.29 Forfølgelser"730. Om Gregor og Basilius"732. ff (Mellem ruinerne af Apollo-templet. Måneskinsnat.) Julian og Maximus mødes. Julian udbryder i bittre klager over gudernes magtløshed. Maximus udtaler sig gådefuldt om det «trede rige» hvori både kejseren og Galilæeren skal gå under for at opstå i noget nyt. Julian fatter vinket. Han vil lægge jorden under sig og beslutter krigen med Perserne. Vilde sværmerier. Maximus kaster sig ned og tilbeder den vordende Messias i Julian. – Så tag et brækmiddel ind og se til at kaste eders uvidenhed op med det samme. O, Diogenes, hvilke efterfølgere har du ikke! De skammer sig ved at bære din kappe på åben gade! En nyankommen der bragtes syg i land, førtes i bad og døde næsten af den voldsomme behandling. Til forelæsningerne klapped man bifald med skrig og støj. De ældre studenter drog væbnede med stokke om ved havnen og hverved de nye for sine proffesorer. De tog alt i besiddelse. Har man fanget nogle nye så drager man med dem over torvet til et badehus. Slag på døren, ængstelse – derpå er han optagen. Med optagelse var mysterier forbundne som de eleusinske. Euther. Jeg lyver ikke, herre! Jeg tror jo ikke på denne lære, men hvad jeg så kan jeg ikke tvivle på – C. J. Hvad så du – Euth Hele staden er i oprør – der bæres syge og krøblinge ind til fyrstindens kiste og de går bort helbredede – C. J. Og det har du set? Euth Ja, herre, jeg har set en faldsyg kvinde gå sund bort prisende Galilæernes gud – C. J. O, Maximus – Maximus Euth Hør, hvor præsterne jubler; – nu sker et nyt jertegn igen. Lægen Oribases. (opp fra gangen til venstre.) Eutherios – fandt du ham? Eutherios, Eutherios, hvor er Cæsar – C. J. Her, her; er det sandt Oribases? L. Oribases Uforklarligt, og dog sandt –; de rører ved kisten og vorder helbrede – en røst forkynder højt i kirken Hil være den rene kvinde – C. J. En røst –? L. Orib. En usynlig røst – under kirkens hvælving – ingen ved hvor den kommer fra. C. J. Livet eller løgnen, Maximus. M. Maximus Vælg! L. Orib. Kom, kom, herre; de skrækslagne soldat truer dig – C. J. Lad dem true L. Orib. De giver dig og mig skyld for fyrstindens død – C. J. Jeg vil komme, jeg vil stille dem tilfreds – L. Orib Der gives kun et middel – du må give deres tanker en anden retning – Maximus Fortabt, du dåre! Fald for din herre og mester C. J. Jeg vil leve –; hvad løser pakten M (rækker ham offerkniven) Denne – C. J. Hvad tvætter vandet af? M. Dyrets blod – (han om hans pande.) Orib. Hvad gør du, herre –? Optegnelser til Femte handling. Julian og Maximos i katakomberne; Julian fortæller forvarsler og syner, som han tror tyder på kejserens død. Maximos går ind i de indre gange i det som kommer Ridderen Sallust – der melder Julian om uro i lejren – Eutherios kommer og fortæller o C. J. Forsk ikke Euth. Hør larmen – op, op – min Cæsar – C. J. Først ned, siden op – hvor, Maximus Mx. Hist i den anden hvælving – Orib. Hvor går du, Cæsar? Max. Til frihed. C. J. Gennem mørke til lys – Ah – (ned gennem trappen.) Max. Så kom det dog. Euth. Tal, tal – hvad gælder disse lønlige kunster Orib. Og nu, da hvert øjeblik er dyrebart – Max. Disse glidende fugtige skygger, dette slimede kryb om fødderne Orib. Larmen stiger – hør – hør Euth. Det er sangen fra kirken – Orib. Nej, det er soldater – de kommer – (Sallust og soldat fra venstre.) Sall. Vær rolige; jeg besværger eder – Soldater. Cæsar har forrådt os! Cæsar skal dø – Sall. Og hvad så, I rasende – Fanebæreren Mauros. Hvad så? Med Cæsars hoved køber vi tilgivelse i Rom. Soldater. Nåde i himlen –; frem, frem, Cæsar! Sall. Cæsar, min Cæsar, hvor er du – C J. (råber nede i gravkamret) Helios, Helios! fra kirken M. Frigjort – Koret oppe i Kirken. Fader vor, du som er i himlen Sall. Hvor er han? Euth, Orib – hvad går her for sig – Koret Helliget vorde dit navn C. J. (stiger opad trappen; han har blod på pande, på bryst og på hænder.) Fuldbyrdet! Sall. Cæsar! M. Det skabte er i din hånd. Femte handling. (I Vienna i Gallien. Et hvælvet rum i katakomberne. Til venstre fører en bugtet gang opad. På bergvæggen i baggrunden fører en trappe op til en dør, gennem hvis sprækker man ser lysningen fra en udenfor tilbygget kirke. Til højre er en trappe ned til de dybere liggende gange. Rummet er svagt oplyst af en brændende hængelampe.) (Cæsar Julian, med uraget skæk og i smudsige klæder, står bøjet ud over trappen til højre. Dæmpet sang lyder ude fra kirken.) Cæsar Julian (taler nedad.) Endnu intet tegn? En stemme (dybt nede.) Intet. Cæsar Julian. Hverken ja eller nej; hverken for eller imod? Stemmen. Begge dele. Cæsar Julian. Det er jævngodt med intet. Stemmen Vent, vent. Cæsar Julian. Jeg har ventet i fem døgn; du kræved kun tre. Jeg siger dig, – jeg er ikke tilsinds at – (lytter mod udgangen og råber dæmpet nedad.) Tal ikke; jeg hører nogen komme – Koret. Ske din vilje i himmelen så og på jorden (vedbliver under det følgende.) C. J. Nu står ingen livvagt om Konstanzios længer Mauros. Hvad siger du herre? C. J. Ah, min trofaste! Op i dagen – til Konstan tinopel! Sall. Leve kejser Julian! C. J. Vi vil ikke se tilbage. Op i dagen; gennem kirken. Løgnerne skal forstumme – (han iler op ad trappen i baggrunden) Min hær, min skat, mit kejsersæde! Koret. Led os ikke ud i fristelse. (Julian slår døren vidt op; man ser ind i den stærkt oplyste kirke; prester står for højalteret, andægtige skarer knæler nedenfor omkring furstinde Helenas kiste.) Cæsar Julian Fri, fri! Mit er riget –! Sall Og magten! Orib. Og æren! Kejser Julian. Skuespil i fem handlinger. – Kejser Julian Krigsøversten Nevita Guldsmeden Potamon. Livlægen Cæsarios. Taleren Mamertinos. Taleren Themisteos. Flere borgere. Skatmesteren Ursulos. Hofmænd og høje statstjenere. Hårskæreren Eunapios. Udsendinger fra de østerlandske konger. Kvinden Barbara. Skriftlæreren Hekebolios. Borgerfolk i Konst Dionysos-toget, fløjtespillere, kvinder o. s. v. Tjenere i palatset; Talere, lærere, borgere og dommere i Antiokia. Kornhandleren Medon. Skatteopkræveren Malkos. Gregor fra Nazianz. Farveren Fokion. Kvinden Publia. Hendes søn Hilarion. Soldater og indvånere i Antiokia. Offerprester og tempeltjenere. Deltagere i Apollon-toget. Harpeslagere, stadstjenere. Fængslede kristne Kappadokieren Agathon. Biskop Maris af Kalkedon. Digteren Herakleos. Livlægen Oribases. Veltalenhedslæreren Libanios (Taleren.) stadsforstander i Antiokia. Salmedigteren Apollinaris. Læreren Kyrillos. En gammel prest ved Kybeles helligdom. Høvedsmanden Fromentinos Krigsøversten Jovian. Mystikeren Maximos. Spåmanden Numa To andre etruskiske spåmænd. Fyrst Hormisdas, en landflygtig Perser – Høvedsmanden Ammm̅ian. Visdomslæreren Priskos. Visdomslæreren Kytron. Basilios fra Cæsaræa. Makrina hans søster. En persisk overløber. Livvagtsføreren Anatolos. Romerske og græske soldater. Persiske krigsfolk. Tredje afdeling. 1ste handling. Kejser Konstantius's jordefærd. De fremmede gesandters modtagelse. Julians bacchus-tog. Julian ensom i palatset; han beslutter at drage til Antiochia. 2den handling. Kejser Julian i Antiochia. Hans optog som pontifex maximus; mødet med de kristne martyrer; den gamle blinde biskop forbander apostaten; Apollotemplets brand; Julian beslutter at opbygge templet i Jerusalem; Gregor forudsiger ham at ikke en sten skal lægges på den anden. 3die handling. Alle planer mislykkes; efterretninger fra Jerusalem og Alexandria, hvor Athanasius er vendt tilbage. Julian ensom ved ofringerne. Den gamle Publia. Han beslutter at angribe Perserne; han ser sig selv som kejser i Guds sted på jorden. 4die handling. Kejserhæren på marsch mod Perserne. Sammentræf med Basilius og Makrina. – Den gådefulde persiske overløber kommer til lejren; han råder til at brænde skibene; det sker; murren blandt soldaterne det religiøse bedrag; befalingen tilbagekaldes; for sent; den fremmede er forsvunden. 5te handling. Fremdeles videre frem på marschen; Julian og Maximus; syner; gentagelser af gangen til Golgata på en fjern klode; kampen står mellem kejseren og galilæeren. Krigsråd; Julian mere og mere forvildet; tænker på selvmord; sværmer i natten; mødet med tømmermanden, som tømrer kejserens kiste. Kamp; Julian falder. I kejserens telt; Julian dør; Makrina og Basilius ved liget –; Jovian udråbes til kejser; Makrinas syner. – Når verdensånden ikke længer finder sjæle at friste og forlokke – da er den yderste dag kommen. Skal den vordende Messias udgå fra kejseren eller fra Galilæeren. Udkast. Fjerde handling. En sal i Cæsars palats: «De varme bade», ved Paris. Nat. Fyrstinde Helena i angst for Cæsars skæbne. Rygter om kampen ved Rhin er nået til hende. Slavinden Myrrha er hos hende. Fyrstinden håber visst at han har sejret; de rige og kostelige gaver, kejseren har sendt, syriske frugter i guldskåler, smykker og nubiske slaver, er hende et tegn på kejserens nåde. Cæsar Julian kommer hemmelighedsfuldt og som en flygtende. Optrin mellem ham og fyrstinden. Han har sejret og så fuldstændigt at han frygter kejserens misundelse. Kejserens krigsførelse er som vanligt falden slet ud i Dacien og imod Perserne. Julians forelskelse i Helena træder stærkt frem; han er angst for hendes sikkerhed. Hun søger at berolige ham; han betroer hende at kejseren selv har triumferet i Rom. Eutherius kommer og melder ankomsten af en kejserlig udsending, nemlig præfekten Decentius. Cæsar befaler at hans hof og hærførere skal samles. De forrige, Florentius, Severus, ridderen Sallust, staldmesteren Sintula og hofmænd. Derefter præfekten Decentius. Denne afgiver kejserens befaling til at opløse hæren i Gallien. Almindeligt frafald fra cæsar, hvis unåde er klar. Cæsar falder til føje. Optrin mellem Cæsar og Sallust. Myrrha kommer og melder fyrstindens sygdom. De forrige og fyrstinde Helena; straks efter Oribases. derpå Decentius og siden Sintula som melder soldaternes oprør. Soldaterne styrter ind for at myrde cæsar. Han træder dem imøde og bønfalder om beskyttelse; hans tale og bønner henriver dem; Decentius flygter; hæren udråber Cæsar til kejser; han beslutter at rykke mod Vienna. Femte handling. (I katakomberne ved Vienna.) Julian skjuler sig af samvittighedsnag over det skete. Ovenover i kirken læses messe over hans hustru. Ridderen Sallust kommer og råder Julian til at gå raskt frem mod kejseren. Julian kan ikke bekvemme sig dertil; han opregner dog alt hvad kejseren har forbrudt imod slægten. Sallust åbenbarer sin stilling og dens farlighed. Optegnelser til Femte handling. Den ældste dødsdømte vil dø førstBrogl717. Folkerygter om kejserens hensigter"65 Om krigen efter flådens brand"79. Livvagtsføreren Anatolos falder"83. Om krigenAmm:555. Videre om krigen 577, 578, 579. Slutningen 581–596. Optegnelser til Fjerde handling. rAmm:459. Brogl:711. Den ældste dødsdømte vil dø først"717. "717. "732. "696. "697. "750. "757. "14. "22. Folkerygter om kejserens hensigter"65. "69. "71. "76. "76. "78. Amm:491. "492. "494. "496. "497. "503. "504. "507. – – – – Udkast til Femte handling. (Øde afbrændt slette. Kejserens telt til højre. Eftermiddag.) Hærførere og visdomslærere i stor uro. Kejseren rådvild. Soldaterne har tabt troen på ham. Han har havt syner. Oraklerne spår ilde. (Sumpig skogegn. Nat.) Oribases og flere søger ængsteligt efter kejseren. – Derefter Julian, så Maximus. Vildelsen stiger. Synet af tømmermanden som tømrer kejserens kiste. Oribases og Euterios kommer til. Kampråb langt borte. Alle ud. (Åbent landskab med en landsby langt borte på sletten. Morgengry.) Slagtummel. Julian kommer; hans hest er skudt under ham. Han er fra sig selv; tror det er kristus han kæmper med. Agaton kaster sit spyd og rammer ham. Han falder og bæres bort. Jovian tager anførslen og opflammer soldaterne ved sin tale. (Julians telt. Dag.) Kejseren bedøvet på lejet. Oribases, Eutherios, Maximus, Priskos, Basilios og Makrina er om ham. Han kommer til besindelse, griber skjoldet, falder tilbage. Mere og mere taler han uden samling. Dør. De fleste bort. Maximus bort. Jovian udråbes udenfor. Basilios og Makrina ved liget. Udkast til Fjerde handling. (Ved kejser-rigets østlige grænse. Vildt berglandskab. En dyb dalkløf skiller den høje forgrund fra de bagenfor liggende fjelde.) Kejser Julian omgiven af sine hærførere visdomsvenner, spåmænd og andre ser sin hær drage gennem dalen. Nevita og Maximus er tilstede. Tvivl og håb kæmper i Julian; han udlægger alle varsler til sin fordel. Krigsøversten Jovian vækker kejserens vrede. Kristne soldater drager over fjeldhøjden –, blandt dem Agaton. Foranstaltninger imod de kristne omtales. Julians hest Babylonios falder. En løve dræbes. Mystik om Alexanders sjæl i Julian. Han rykker videre. (Skønt skoglandskab med Basilius's og Makrinas bolig. Solnedgang.) Hærafdelinger drager forbi. Makrina vederkvæger soldaterne. Kejseren kommer. Optrin mellem ham og Makrina. Hun tror på Julian som et Guds redskab. De skilles. Hæren drager videre mod øst. Hinsides Eufrat i den kejserlige lejr. Julian befaler at hans brystbillede skal opstilles på et alter og soldaterne lokkes til at dyrke det som en guddom. Den persiske flygtning kommer og råder til at brænde skibene. Tumult blandt de bedragne og forfærdede soldater mens flåden brænder. Befalingen kaldes tilbage, men for sent; perseren er borte. Slutningsscene i 5te handling. Julian regner op hvad kejseren har forbrudt imod ham, hans forældres og slægtningers mord, hvorledes kejseren har svinget frem og tilbage imellem samvittighed og mistro. Gallus Cæsar, Gallus dræbt, Julian Cæsar, men Helena til ægte, sejrende i krigen, hæmmet på alle kanter, i sin ungdom forkrøblet af angst for livet – Helena dræbt – hans eneste lam, hvilket han aldrig har ejet. I Efesus. (År 354.) Hushovmesteren med Gr: og Basil. Disse og prins Julian. Han er lykkelig; han og Gallus skal beherske verden; tegn og underlige gerninger; Gr: bebrejder ham den rolige nydelse; skildrer fordærvelsen i Rom; Gallus' gru somhed (Ammian 41 f. f) den gådefulde bestilling af purpurklædningen hos Appollinaris i Sidon. Julian udvikler hvorledes den enkelte må gennemgå slægtens udviklingsproces. Maximus agter den store galilæiske profet; inat vil han åbenbare Julian den sidste store hemmelighed; Gr. og Basil: indbydes at være tilstede; afslag; Julian udtaler at når han er dukket tilbunds i den hemmelige visdom vil han søge ensomheden; beder om Makrina til hustru; – vil sende brev med Basil:, denne og Gr. bort. – Julian alene. – Julian og Maximus rigets Genius fremmanes; derpå de to store hjælpere, som har ofret det meste. – Kejserens udsendinger kommer; Gallus er henrettet og Julian Cæsar; de forrige Basil: og Gregor. NB: Hans opklarelse er sket i en drøm: han befandt sig på et skib på havet; da blev havet gennemsigtigt, derpå forsvandt det; han så havbunden i dens afskylighed; da vendte han sit øje opad og droges opad imod den himmelske herlighed. Han vil gå gennem landene som et tegn til efterlevelse; derpå vil han forsvinde i ørkenen lig hine floder der flyder ud i sandet og vender tilbage til sit ophav Om Jehova havde sagt til Kain: gak hen og vord din broders morder, og Kain havde svaret: herre, skal jeg fortabe min sjæl, og Herren havde svaret, gør som jeg byder – hvad så? – Om Herren havde sagt til Judas – jeg behøver dig til at forråde min søn for at værket kan fuldkommes, og Judas var gået hen og forrådt sin herre og forspildt sin sjæl i lydighed – hvad så? Pr. J. Så vidt er det allerede kommet! O, er det ikke som en forbandelse fulgte med magten og herredømmet! B. Så åbenbar en vold, – midt i den store stad. Hvor er vi, hvor er vi! P: J. Ja du må vel spørge, hvor er vi! En kristen morder, en kristen bolerske, en kristen – Gr: Klager forslår ikke. Hvad agter du at gøre. Pr. J. Jeg? Jeg vil kaste mig ned for Herren min Gud og takke ham at han tog magtens fristelse fra mig. Gr. Godt; men så – Pr. J. Jeg forstår dig ikke – Gr. Så hør; det er ikke nok med mordet på Clematius Denne uhørte skændselsdåd har slåt ned som en pest over Antiochia, alt ondt vågner op og myldrer fremaf sine smuthuller kvinder angiver sine mænd, sønner sine fædre – præsterne sine menighedslemmer – Pr. J. Ja jeg kan vide det; ingen er sikkre – O, om jeg kunde flygte til verdens grænse – G. Bliv; det er din pligt at træde op her – Pr. J. Jeg – jeg – hvad kræver du – Gr: Du er denne blodtørstige Cæsars broder. Han kalder sig jo en kristen; – træd frem for ham; slå ham med rædsel – Pr. J. Afsindige – hvad tænker du! Gr. Har du ham kær? Vil du frelse ham? Pr. J. Jeg havde Gallus kær som ingen anden Gr. Du havde –? Pr J. Sålænge han kun var min broder – men nu – er han ikke Cæsar –! Gregor – Basilius – o – I dyrebare venner, jeg skælver for mit liv, jeg ånder i rædsel for Cæsar Gallus – er ikke selv min tilværelse en fare for ham – Gr: Hvorfor kom du til Athen? Du sørged for at det spredtes med pomp og bram over landene: Prins Julian rejser til Athen for at bekæmpe filosoferne – for at hævde kristendommens sandhed imod den hedenske løgn – hvad har du virket? Pr J. O, det var heller ikke her slaget skulde stå. Gr. Nej det var ikke her – ikke med bog imod bog – ikke i ordets fægtende leg i læresalen – Nej, Julian, det er ude i livet du skal møde frem, med livet til indsats – Pr. J. Jeg ser det; jeg ser det! Gr. Og dog handler du ikke derefter. Hvor meget af dit hørerGud til? Hvor meget tør kejserenkræve – Du spotted over Libanius. Han vidste alle dyders væsen og natur. Men læren var ham kun en lære. Er du bedre end Libanius. Pr J. Hvad vil du jeg skal gøre. Gr. Jeg vil du skal træde frem for Cæsar Gallus lig profeten fordum – jeg vil du skal træde frem for kejseren selv om det fordres – Pr. J. O, du kender ikke kejseren du ved ikke hvad du siger – Men du, du er en biskops søn – hvorfor træder du ikke selv frem – Gr Jeg har min lille kreds, jeg har min slægt – at værne om, videre går ikke min magt og min tanke. Pr. J. (lytter og råber) Til bacchanal! Basil. Julian! Pr. J. Til bacchanal, I venner! (Gregor går op ad søjlegangen til venstre. En stor flok af højskolens lærlinge med de ny ankomne mellem sig strømmer ind på torvet.) Pr. J. Lad os ikke tale mer om dette. Hvad var det for andre nyheder. Du sagde onde nyheder og – hvad var det andre B Det er sælsomme P. J. Hvad – Basil: Julian, vil du høre mig? Pr. J. Se, se; de har ført sine nye venner i bad, – salvet deres hår –; se hvor de svinger kniplerne; hvor de hyler og slår i brostenene! Basil: Kom, kom – Pr. J. Ha, se ham, som de driver nøgen imellem sig – der kommer danserinder – – ha, ser du hv Basil. Fy, fy – vend dit øje bort – Pr. J. Sig mig, Basilius, hvorfor var den hedenske synd så skøn – Basil. r ; Du fejler, ven; der er digtet og berettet skønt om den; men den var ikke skøn – Pr. J. O, hvad siger du! Var ikke Alkibiades skøn når han hed af vin, som en ung gud stormed med sine venner gennem Athens gader ved nattetid; var han ikke skøn i sin trods når han hamred på borgernes døre, råbte på deres hustruer og døttre –, mens kvinderne skalv og ønsked sig intet heller end at – Basil. O, jeg beder dig bønligt – lån mig øre – Pr. J. Var ikke Sokrates skøn i symposiet, og Platon og og alle de andre lystige brødre. Og dog bedrev de ting, som hine stympere der borte skulde sværge sig fra Gud på, om man beskyldte dem for det. Og tænk dig så Ødipos, Medea, Leda – Basil: Digt, digt – du blander digt og sandhed sammen – Pr. J. Er ikke digtet sandhed i din forestilling. Og se så til vore hellige skrifter, både de ældre og de nye. Var synden skøn i Sodoma og Gomorrah? Og dog var det den samme synd, Basilius, som Sokrates selv ikke veg tilbage for – O, når jeg lever dette liv i storm og sværm, tænker jeg tidt på om sandheden er skønhedens fiende. B. Og i denne stund kan du kræve skønhed, – efter det, som du nys har hørt – Pr. J. Ikke et ord mere om hine rædsler; Alt det fra Antiochiat vil vi ryste af os. Sig mig, hvad skriver Makrina mere – – det var noget andet – jeg syntes du sagde – hvad kaldte du de øvrige tidender? Basil: Sælsomme. Pr. J. Ja, ja; hvad var det? Basil: Hun skriver om Maximus i Efesus – Pr. J. Mystikeren! Basil: Ja; hele Asien er i gæring. Maximus nævnes på alles læber. Enten er han en bedrager, eller han har en dæmon; ingen kan forklare de underlige gerninger – Pr. J. Mere, mere, jeg beder dig – Basil. Der er ikke mere om ham. Hun føler hans brøde som et ansvar, siger hun, thi han er et medmenneske – Pr. J. Ja dette med ansvar – det er noget som jeg – O, Basilius hun må være en skelden kvinde, din søster – Basil. Ja, i sandhed, det er hun – Pr. J. Hendes breve har været som om der bares digte v med vinden til mig langvejs fra. Sig mig, står endnu hendes tanke til at drage ind i ensomheden? Basil. Den tanke står fast. Pr. J. Hun som alle gaver er drysset ned over. Hun, som jo er skøn, ung – som har rigdom og skelden kundskab – Hvor jeg brænder efter engang at se hende – Og hun vil ud i ensomheden – Basil: Jeg har jo fortalt dig – hendes brudgom døde – Pr. J. En brudgom hun aldrig har kendt; en brudgom hendes fader gav hende mens hun endnu var barn – Basil: Hun kalder ham sin husbond, hvem hun pligter at møde ren. Pr. J. Denne dragende magt mod ensomheden –. Når du skriver hende til, kan du fortælle at også jeg – Basil. Hun ved det, Julian; – men hun tror det ikke, – Pr. J. Hvorfor ikke had siger hun – Basil. Jeg beder dig, ven, forskån mig – Pr: J. Har du mig kær, så dølger du ikke et ord af hvad hun skriver – Basil. Du vil det; læs – det begynder her – Pr. J. (læser) «Hver gang du skriver om din ven, den kejserlige prins, fylder det mit sind med en stor og strålende glæde – –» O, Basilus – jeg beder dig, læs du videre – Basil: (læser:) Din fortælling om al den tillidsfulde vished, hvormed han kom, var mig som et billed fra de gamle skrifters tid; ja, jeg tror han er den nye David, som skal fælde Philisternes kæmpe; Gud være over ham, i striden og alle dage – –» Pr: J. Lad det være nok. Hun også! Hvad vil I af mig? Hvad er det I alle kræver som med en mund – – Basil. Ja, jeg ser det, det var en drøm – Pr. J. Giv hid – lad mig se – «Gud være over ham i striden og alle dage –» O, Basilius – om jeg kunde; men jeg føler mig som hin Dædalus i havet; en svimlende højde og et svælgende dyb – Hvor er kristendommen? Er den hos kejseren og hans slægt. Deres gerninger skriger nej, nej! – Er den hos de mægtige og fornemme! Hælder de ikke sågodtsom alle til Arianus, hin kætter – som kej selv er begunstiger – Der rases imod templerne, hedninger myrdes og udplyndres –; er det for Kristi skyld Haha, vore brødre, morderne, slås om de ranede efterladenskaber. Du kan spørge Makrina om kristendom men er at søge på søjlen, hvor styliten står på et ben. Eller er den hos hine bagere i Konstantinopel som nys kæmpede med næverne for at klare det spørgsmål om guddommen bestod af tre personer eller af tre hypostaser! Hvem af alle disse vilde Kristus kalde sin om han steg ned til jorden igen? Frem med Diogenes-lygten. Lys op – lys op – i dette nattemulm. Hvor er kristendom Basil: Den er i de hellige mænds skrifter. Pr. J. Det samme fortvivlelsens svar. Bøger, altid bøger. Stener for brød! Kom jeg til Libanius, så lød det altid, bøger, bøger –! Kommer jeg til eder – bøger, bøger, bøger jeg kan ikke bruge bøger – det er liv jeg tørster efter – blev Paulus seende af en bog – var det ikke en lysglans der slog ham imøde, et syn, en røst – Basil. Glemmer du synet og røsten, som hin Theodorus fra Macellum – Pr. J. Et lys som sluktes i samme stund. Et gådefuldt bud; et orakel-råb, som jeg ikke kan tyde. Det ved jeg kun her er ikke løvens hule. Men hvor, hvor! O, jeg famler som i natten. Vil Gud mig noget, så må han tale klart. Fingeren i naglesåret, det er nødvendigt – Der må komme en ny åbenbaring. Der må, siger jeg! Tiden er inde. – En åbenbaring! O, Basilius, bed den ned over mig, og du skal se jeg skal ikke svigte. Martyriet, om så skal være. Martyriet; o, jeg føler dets sødme; tornekronen om min tinding. (han griber sig med begge hænder om hovedet, fatter rosenkrandsen, som han river af, besinder sig længe og siger sagte.) Denne. Det havde jeg glemt. – Et eneste har jeg lært i Athen. Basil. Hvilket, Julian? Pr. J. Den gamle skønhed er ikke længere skøn, og den nye sandhed ikke længere sand. (Libanius kommer fra torvet.) Libanius. Nu har vi ham, nu har vi ham! Pr J. Hvem har vi? Libanius Han er fangen i sine egne garn! Pr. J. Hvem, hvem, spørger jeg? Libanius Ved du det ikke? Har du ikke hørt nyheden om Maximus – Pr. J. Om Maximus, nej, nej – Libanius Så måtte det komme; skridt for skridt, ind i vanvidet – Pr J. Hvad taler du om vanvid? L. Held ham om det ikke er noget værre; – men godt for os, godt for den sande lærdom – derfor er det at alle flyr fra ham og søger hid – Nu vil det gamle Athen blomstre Pr J. Hør, kære broder, såsom jeg ikke er alvidende – L. Hør, hør – Maximus er trådt åbenlyst frem med det som ligger på bunden af hans lære – Pr J. Og det laster du ham for. L. Han maner ånder frem – Pr J. Libanius – L. Nys har han i en natlig forsamling blandt sine tilhængere øvet forbudne kunster med Hekates billedstøtte. Det var mørk nat; Maximus talte sine sælsomme besværgelser, da tændte faklen sig i støttens hånd – Basil Ugudeligt værk – Pr J. Og så? L. Og i det stærke blålige lys lo støttens ansigt imod dem – Pr. J. Hvad mere? L. Forfærdelsen greb alle. Mange har ligget i sygdom eller afsind bagefter –. Men han, trods kejserens strænge bud, turer frem på sin forargelige bane – Pr. J. Forargelig –? Samkvem mellem ånd og ånd – Basil O, dyrebare ven! L. Mere end forargeligt – Hvad er Hekate? Har ikke Platon og efter ham kastet lys over det hele – Er det ikke forargeligt med et greb ind i tåger og gåder at rive ned den lysende bygning af begreb og betydning – Pr J. Farvel, Basilius, nu ser jeg vejen – Basil. Nej, nej, jeg slipper dig ikke, jeg holder dig fast Pr: J. Det mægter ingen menskelig magt L. Hvad afsind griber dig – hvor vil du hen – Pr. J. Did, did hvor faklen blusser og støtten smiler L. Det kan du; svigte alt, hvad du i disse to år – svigte Athens høje skole – Pr J. O, skole, skole – bliv du hos dine bøger; nu har du vist mig den mand jeg søgte. (ud i baggr) L. (ser en stund efter ham) Den yngling er farlig for videnskaben Basil. Han er farlig for mere. ved jeg hvorhen din tanke går. Ikke til ensomhed; kræv noget bedre – alt hvad du vil. Ekebolios:For min lærlings skyld – før kejseren bort En i følget Det er på tiden – Memnon (tager ham i armen.) Kom, kom! K. Ja kom –; jeg vil derind – hent Gallus – her skal han vente mig – (Toget går mod kirken. Betlere, krøblinge og blinde flokkes om kejseren.) En værkbruden. O, herre, lad mig røre ved din kjortelflig at jeg kan vorde helbredet! En blind. Bed for mig, du jordens herre, at jeg får mit syn igen! K. Vær trøstig, søn! Giv dem guld. Ind, ind! (ind i kirken.) Julian (holder Ekebolios tilbage.) Hvor er han! Ek. Hvorfor denne angst? Julian Spurgte han ikke hvor Gallus var? Er der ikke en dødsdom i det spørgsmål – hvor er han? Ek. I kejserens ord er livet. Julian Evigheden. Ek. Hvad der sker, må ske. Julian Mord også? Hvor er min fader; hvor er min moder; hvor er min ældste broder? Ek. Hos gud – eller blandt guderne; ingen har visshed. Julian Ekebolios, din lære er tveægget; den har skåret mig sønder til begge sider. Gå, gå; søg Gallus; mærker du uråd – Ek. Men kejserens vrede – J. Har du kejseren kær, så hold hans hånd tilbage – Ek. Og du –? Julian Jeg venter her; jeg viger ikke fra kejserens side. Gå, gå! (Ekebolios går ind i paladset.) Julian. (lytter udenfor kirken.) Hvor sangen bruser stærkt. Kejseren og alt folket i bøn og tilbedelse. Det er som vingeslag af store dryppende bly! Pr. G. Da måtte vor høje frænde være skaldet som Julius Cæsar. Pr. J. Forbryd dig ikke. Giv Kejseren hvad kejserens er – Pr. G. Din moders blod –! Pr. J. Det var soldaterne – det var oprørerne – onde rådgivere – Pr. G. Du har anlæg for dit høje kald. Pr. J. O, Gallus, om jeg fik dø eller forjages i dit sted. Nyheder fra Kappadocien; først om Gallus – dernæst om Maximus. Studenterne kommer tilbage; der holdes bakkanal på torvet. Julian udtaler bittert sammenligningen mellem det gamle og det nye Athen. Basilius og Julian. Basilius meddeler mere af Makrinas brev. Hun spørger om fremgangen af Julians store tanke. Han svarer: hvor er kristen dommen? Hos kejseren, hos presterne, hos folket? Basilus henviser ham til skriften. Julian: Bøger, altid bøger, stener for brød. – Libanius kommer og taler triumferende om Maximus' forvildelser, fortæller om hans underlige gerninger – Julian har fundet den han søger! Basil og Gregor – Julian kommer De forrige Theodorus. Julian og Libanius. 1.) Ringagten for Libanius 2.) Foragt for tidens kristne. 3.) Athens store minder stiger frem 4.) Rygterne om Maximus, længselen efter ham 5.) Gallus og hans forholde – 6.) Makrina. 2den handling. Basilius Gregormødes på torvet, et skib fra Efesus er landet; studenter løber med skrig de nyankomne imøde. Basilius til havnen for at spørge nyt. Gregor Pr: Julian StudenterDisputerøvelser; ordkampe o. s. v. De forrige LibaniusJulians dulgte spot med Libanius. Li banius og studenterne brot. Pr: Julian GregoriusJulians dybe skuffelse over Libanius. De forrige BasiliusNyheder fra Makrina. Maximus De forrige LibaniusLibanius hoverer over Maximus Studenter-bacckanal.Julians sammenligning med Perikles og det gamle Athen Basil og Julian –Kristendommens dybe forfald og hule dogmatisme – Julians begejstring for Maximus Th. O, min herre og frelser! Pr. J. Hvad aned jeg ikke –! Men tal, tal! Pr. G. Mit sendebud er fængslet i Alexandria – Pr. J. Dit sendebud! Gallus, hvad har du gjort? Pr G. O, hvem kan leve dette liv i uvished og angst. Ja jeg har skikket et spørgsmål til Osiris-presterne i Abydos – Pr. J: Ha, oraklet – det var det – Th. Hedenskab! Pr G. Hedenskabet skulde man nok sætte sig ud over – men – ja nu er det for sent – jeg har spurgt om udfaldet af Perser-krigen – Pr J. Gallus –! Det har du gjort –; han tilgiver dig aldrig. Pr. G. Lad komme hvad der vil; alt andet er bedre end det liv vi her fører – Pr. J. O, ti, ti! Pr G. Væk fra mig; du er fejg; men jeg skal skrige det ud på alle torve – (til Th.) Har du set ham? Har du set morderen? J. Gallus – broder broder Th. Morderen! Pr G. Morderen i kejserkåbe; min faders morder, min stedmoders – min eldste broders – Pr: J. O, du kalder fordærvelse over dig. Pr. G. Elleve hoveder faldt på en gang – ha, ha – du kan tro samvittigheden tumler med ham; den risler ham gennem benpiberne som en ormemylder i benpiberne Pr. J. Hør ikke på ham! Bort, bort! P. G. Stå; det er dig som har forrådt mig! P. J. Jeg! Jeg, din broder! Pr. G. Tror du ikke jeg ved hvad alle hvisker om! Det er dig som skal være hans efterfølger Pr. J. Aldrig, det sværger jeg dig – lader jeg mig slæbe did – Min vej er mærket –; jeg vil ikke – o, du almægtige Gud – jeg på tronen – nej, nej – nej – Pr. G. Ha-ha – godt spillet, histrio! Pr. J. Du ved ikke hvad der er hændt; jeg ved det knapt selv – O, Theodorus –, om dette hoved skulde salves – Vilde ikke Herrens hellige olje brænde mig som Tredje Handling. (Efesus. Oplyst hal i Prins Julians bolig; indgangen fra forhallen er på højre side; til venstre en dør med forhæng for, som fører ind til de indre rum..) (Tjenere bereder aftensmåltidet og lægger hynder om bordet. Hushovmesteren står ved indgangen i ordstrid med Gregor fra Nazianz og Basilius fra Cæsaræa.) Hovmesteren. Jeg siger, det er umuligt i aften. Gregor. Og jeg siger vi må tale med prinsen Basil: Vi er på rejse, ven. Han har selv befalet os – – Hovm: Imorgen, imorgen, gode herrer! Prins Julian (ser ind fra venstre.) Hvad larm er dette? Har jeg ikke strængt forbudt eder –? Ah, hvad ser jeg der! I to i Efesus? Vær mig hjertelig velkommen, I, min sjæls venner. Gregor. Vi kommer for at gå igen. Pr. J. Hvorhen? Gr. Til Kappadocien; Basilius til Cæsaræa og jeg hjem til Nazianz. Pr: J. Altså forladt Athen for stedse. Basilius. Lærdommen i Athen tager en vej hvor vi to ikke kunde følge med. Pr. J. Hvad sagde jeg! Erkender I det nu endelig. O, jeg sagde dog det var hulhed og tomhed – Gr. Og dette her? Pr. J. Spot ikke, hvad der går over dit begreb. Her er sandheden Gr. Vi vilde kun se dig, som du har befalet i dine breve. Farvel – Pr. J. Nej, bliv. Hjem, hjem altså, til det kære Kappadocien. Og hvad vil I der. Gr. Min fader er gammel, og ikke stærk af sind, hans stilling som biskop er vanskelig – Pr. J. Aha, du vil støtte ham – Gr. Så godt jeg kan – Pr. J. Du kan meget, Gregor; du er stærk. Men du Basilius – Basil: Lev hjertelig vel for lange tider Tredje handling. (År 354.) (Efesus. Oplyst hal i prins Julians bolig; indgangen fra forhallen er på højre side; til venstre en dør med forhæng for, som fører ind til de indre rum.) (Tjenere bereder aftensmåltidet og lægger hynder om bordet. Hushovmesteren står ved indgangen, hvor Gregor fra Nazianz og Basilius fra Cæsaræa netop er trådt ind.) Hushovmesteren. Jo, jo, det er alt rigtigt; min høje herre venter eder. Gr: Umuligt! Basil: Du spøger, ven; hvor kan han vente os? Gr: Intet menneske har vidst vort komme. Hushovm: Han har vidst det. (Prins Julian kommer fra venstre; han er smykket som til fest; livfuld og i stærk bevægelse.) Prins Julian. Så ser jeg eder! Tak, tak at eders tanker fløj forud! Gr: Julian! Basil: Min ven og broder! Gregor. Men forklar dog –; dine tjenere møder os for husdøren, vil føre os i bad, salve vort hår – og smykke os med roser – Pr: J. Jeg har beredt eder en fest. Jeg så eder sidste nat; der ved mit bord var jeg falden i søvn træt af at skrive. Da gik et vindstød gennem huset; forhænget veg til side, jeg så ud i natten vidt over havet; jeg hørte liflig sang; – to svaner skar i høj flugt ind mod kysten, der daled de, svanehammene løste sig op som en hvidlig tåge og i et mildt dæmrende skær så jeg eder to. Gr: Du har drømt – Pr: J. Tænkte I på mig, talte I om mig i nat – Basil Ja, ja – foran i skibet – Pr J. Og hvad tid på natten var det –? Gr. Hvad tid på natten havde du hint syn. Pr. J. En time efter midnat – Gr. Forunderligt – J Basil: O, så er det dog sandt – Pr: J: Hvilket; hvilket? Basil: Rygtet om de hemmelige kunster du her øver. Pr. J. Jeg er jordens lykkeligste søn, I venner! Og Maximus – han er den største som nogen tid har levet – Gregor. Vi vilde kun se dig, prins! Pr: J: I viger i angst for det gådefulde. Således har også jeg veget før jeg blev en seende og øjned opgaven. Basil: Hvad kalder du opgaven? Pr. J. Ligheden med Gud? Basil: Først døden, Julian! Pr: J. Først afdøen i livet. Det er den ny åbenbaring jeg har ventet på. Basil: Og den er bleven dig til del? Pr. J. Næsten; jeg står lige ved det; endnu i denne nat, har Maximus lovet mig – Gr: Maximus er en sværmer eller han bedrager dig – Pr: J. Hvor kan I dømme om de hemmelige ting; vejen ind i den store herlighed er forfærdelig. Jeg har betrådt den. Jeg har vandret gennem mørke egne, et vand, en stille strøm tror jeg, var ved min venstre side; forvirrede stemmer talte i natten; fra og til lyste et strejflys op – skrækkelige skikkelser strøg forbi mig; – jeg gik og gik i dødens rædsel – men jeg bestod prøven Siden – , siden, o, I venner, jeg har været i paradisets egne – englene har sunget sine hymner for mig – Gr. Ve over den ugudelige som har gøglet for dig – Pr J. Du fejler Gregor. Maximus hylder sin broder profeten fra Nazaret –; ved du hvorledes sandhedens ånd fyldte mig? Det var en nat i bøn og faste. Da følte jeg mig rykket vidt vidt ud i rummet og stod på et skib midt i det blanke strålende Grækerhav. Øer tårned sig som lette fæstnede skylag langt borte, og skibet lå fast og tungt på den vinblå flade. Se, da blev denne flade mere og mere gennemsigtig, lettere, tyndere, tilsidst var den der ikke mere og mit skib hang over et tomt forfærdeligt dyb; intet grønt, ingen sol dernede, kun den døde, våde, sorte havbund i sin nagne afskylighed. Men ovenover i det store rum, som før havde syntes mig tomhed, der var var livet, der tog det usynlige former, og stilhed toner – da gik det op for mig – da fatted jeg den store forløsende sandhed. Gr. Hvilken sandhed mener du? Pr. J. Det, som er, det er ikke; og det som ikke er, det er. Basil: O, du fortabes i dette spind af lys og tåger. Pr. J. Jeg er sikker; jeg er sejrende. Sker der ikke tegn, taler ikke varsler og orakler – der strømmer bud ind på mig som melder at de himmelske magter har noget stort isinde med mig – Gregor. Tro ikke disse tegn! Pr. J. Har jeg ikke nylig fåt troen håndgribelig – har I ikke hørt det syn som prefekten Appollinaris i Sidon – Basil. Nej nej, hvad kan vi vide – Pr J. Det banked på hans dør ved nattetid, han stod op og se – udenfor stod en skikkelse – mand eller kvinde – han vidste det ikke – og skikkelsen bød ham bestille en purpurklædning, således som kejseren bærer den – og skikkelsen lagde til få den hurtigt færdig – Gr. Og hvorledes tyder du det syn – Pr. J. Tre dage efter kom et gesandtskab fra kejseren til Cæsar Gallus, viste ham kejserlig ære og indbød at komme til Rom. Hans rejse har været som et triumftog gennem landene – vejen til kejsertronen; – så forunderlig oprejser Gud vor slægt der var falden Gr. Sælsomt; i Athen gik andre rygter Pr. J. Der ser du. De himmelske vidste det; – purpurkåben – og skulde jeg så tvivle på hvad der gælder mig – endnu i denne nat har Maximus lovet mig – o, bliv, bliv – venner, og vær vidne til – B. Aldrig – Gr. Kan ikke ske – vi er på hjemrejse – Pr J. Blot til i morgen – Gr. Umuligt, vort rejsefølge bryder op ved daggry – Basil. Men du Julian – når alle gåder er udgrundet hvad så – Pr. J. Da vil jeg gå gennem landene som et tegn til efterlevelse – og så – så ind i ensomheden lig hine floder der svinder bort i sandet og vender tilbage til sit ophav – Basil Det vil du – Pr. J. Det og intet andet. O, I ved ikke det store. Maximus har udtydet det – det er i mig at slægten skal genop Og at du min Basilius kommer nu, er det ikke en bekræftelse? Al åndens herlighed ligger vinkende foran mig – O, ser I det ikke – hele denne slægt går under – pest vil lægge stæderne øde, græshopper og tørke vil sprede hungersdød over landene, havet vil bryde sine volde igen, lægge øer og strande und magterne – Det er gennem mig at den nye slægt skal genoprejses – Jeg er Adam, den anden gang skabte – jeg kan blive det ved at ville – – og hun hin herlige Makrina – Basil. Ha Julian – Pr. J. Giv mig hende, du er familiens hoved – ser du ikke hendes bestemmelse. Basil Hvad tænker du på – du, en kejserlig prins Pr. J. Mere end det – o, denne lokkende røst ind i ensomheden – var den ikke et forbud – ja giv mig hende – hånd i hånd går vi mod øst – søger paradiset – derfra skal det nye liv udgå – sig mig – du vil jo – Basil Aldrig – det er afsind og vilde drømme – Pr. J. Gå forblindede – over mig er udvælgelsen – Basil Ve dig som forsynder dig mod herren – Pr. J. Betænk dig, Basilius; vil du skænke mig den rene kvinde Gr: Kom, Basilius! Pr. J. Du også, Gregor! Gr: Mellem os er et skille for alle tider. (Han drager Basilius med sig; begge bort.) Prins Julian (alene, går op og ned.) Ja, gå kun! Hvad ved I? Hvad har I to bragt med fra Athen, du, min stærke, sunde Gregor, og du, Basilius mere pige end mand. I kender kun to gader i Athen, – gaden til skolen og gaden til kirken –; den tredje – – den tredje – ha! (Forhænget på højre side drages tilside; to tjenere i østerlandske klæder bringer en temmelig høj tilhyllet genstand som de stiller bag bordet i Baggrunden, Lidt efter følger Maximus; han er en mager temmelig høj mand med et høgagtigt ansigt; hår og skæg næsten vidt undtagen de tykke øjenbryn og skægget over munden der endnu er sort; han bærer en høj spids hue, en lang sort klædning,) Maximus (går uden at agte på Julian hen til den tilhyllede genstand, fremtager et trekantet redskab og foretager adskillige målinger; giver tjenerne et vink, de går ud.) Pr. J. (sagte.) Endelig! Maximus (drager hyllet bort; man ser en lampe på en høj trefod; derefter fremtager han fra brystet en sølvkrukke hvoraf han hælder olje i lampeskålen.) Prins Julian. Er tiden inde? Maximus. Er dit sind og dit legem rent? Pr: Julian. Jeg har fastet og salvet mig – Maximus. Så til måltidet. Pr: Julian. Du mener – Maximus. Roser i håret. Skummende vin. Under dans og sang af skønne piger skal det himmelske vise sig. Pr: Julian. Og du tror at midt under denne sandsernes tummel – Maximus. Har du ingen lid til mig? Pr. Julian. Roser i håret. Skummende vin – (sætter skålen for munden) Ha, hvad er der i vinen! Maximus. En funke af den ild, som Prometheus stjal. Pr: Julian. Mine sanser flyder i hverandre, jeg hører klarhed og jeg ser toner. Maximus. Vinen er druens sjæl; den frigjorte frivillige fange; Logos i Pan. Pr: Julian. Det bruser som en storm gennem huset; se, se, ilden blegner. Maximus (skriger) Ned på dit ansigt; timen er over os – Julian Maximus, Maximus – M. Ser du noget. Julian Ja – M. Hvad ser du – J. En skikkelse hæver sig af lampen M. Mand eller kvinde J. Jeg ved det ikke M. Tal til den – J. Jeg tør ikke – M. Tal, tal! Pr: J. Hvi blev jeg? Stemmen i lyset. For at tjene ånden. M. Svarer det? Pr. J. Ja, ja. M. Spørg mere? Pr. J. Hvad er min gerning? Stemmen i lyset. Du skal grundfæste riget. Pr: J. Hvilket rige? Stemmen i lyset. Riget. Pr: J. Og på hvilken vej? Stemmen i lyset. På frihedens. Pr. J. Tal fuldt ud! Hvad er frihedens vej? Stemmen i lyset. Nødvendighedens vej. Pr: J. Og ved hvilken magt. Stemmen i lyset. Ved at ville – Pr. J. Hvad skal jeg ville? Stemmen i lyset. Hvad du må. Pr. J. Det svinder; det blegner –. Tal, tal, hvad må jeg? Stemmen i lyset (med et smertesskrig) Julian! (Skikkelsen forsvinder; lamperne brænder som før.) Maximus (ser op.) Borte? Pr. J. Borte. Maximus. Er du nu vidende. Pr. J. Mindre end før. (drikker) Jeg svæver som i det yderste dybs befæstning. Hvad er riget Maximus. Der er tre riger. Pr. J. Tre? Maximus. Først var materiens rige som grundlagdes af slangen i kundskabens træ; så åndens rige det grundedes af den store profet fra Nazareth Pr. J. Det rige er evigt. Maximus. Det står for fald, siger jeg dig. Profetens tid er omme. Hine to riger skal opsluges af det tridie, som nu kommer, i det skal ånden gennemsyre materien og materien ånden, – da er målet nået. Pr. J. Hvad er målet, vise mester? Maximus. Det skabtes enheds-vorden med skaberen. Creator i creaturet, creaturet i creator. Pr. J. Min tågede drøm! Jeg ser, jeg ser –! Maximus. Jeg har regnet og regnet; alt slår til. 365 dage har året; for de evige er et år som en dag. Profeten fra Nazareth skal råde en dag. Jeg har regnet; om 9 år er hans rige ude; jeg har regnet og regnet – altid samme udfald – i året 365 skal et rige være ødelagt – det er hans – Pr. J. Maximus! Maximus. Vogt dig for Jehova – han er den forfærde ligste af dem alle; vogt dig for Jehova under ham er mennesket i frihed og i nødvendighed du kan og du kan ikke; du vil og du må. Pr J. Vil og må! Der er det! Maximus. Jeg har regnet og regnet. Altid det samme tal ud. På bekræftelsens side står altid hin Galilæer. Og på benægtelsens side – det er sælsomt Pr. J. Hvilket, hvilket. Maximus. På benægtelsens side står tre store tjenere Pr J. Nævn dem. M. Det er de tre som tjente ham med det største Pr J. Nævn dem, siger jeg – M. Jeg kan ikke Pr. J. Du vil ikke – er der grænser for din kundskab M. Jeg kan ikke; men jeg kan vise dig dem Pr. J. Nu strax M. Vogt dig – Pr. J. Strax, siger jeg – Jeg vil ikke stå på halv tilbunds i dette M. Betænk dig, Julian – Pr. J. Jeg viger ikke. Se, bordet er rede; symposium med ånderne! Maximus. (svinger sin stav og råber) Her frem for os, du, nødvendighedens første hjælper i benægtelse. Pr. J. Ha! M. Hvad ser du? Pr. J. Han er stor som Herkules; skøn – og dog ikke – sit ned – drik – han tømmer skålen, sætter den fra sig – den er lige fuld – Tal, tal – En stemme. Hvad vil du vide. Pr. J. Hvad var dit værk i livet? St. Min brøde – Pr. J. Hvi forbrød du dig? St. Hvi blev jeg ikke min broder? Pr. J. Ingen udflugter. Hvi forbrød du dig? St. Hvi blev jeg mig selv? Pr. J. Og hvad vilde du som dig selv? St. Hvad jeg måtte. Pr. J. Og hvorfor måtte du? St. Jeg var mig. Pr. J. Du er ordknap; drik, drik – M. In vino veritas. Pr. J. Herlige ånd i druen. Du liv, dit øje – hvi rødmer hin stribe over panden; nej, dæk den ikke til med håret. Hvad var det. St. Tegnet. Pr. J. Hm, ikke vide om det. Og hvad frugt har din brøde båret – St. Den herligste – Pr. J. Hvad kalder du den herligste. St. Livet. Pr. J. Og livets grund? St. Døden. Pr. J. Og dødens –? Stemmen. Ja, det er gåden. Prins Julian. Borte! Maximus (ser op.) Borte? Pr: J. Ja. Maximus. Kendte du ham? Pr: J. Ja. M: Hvem var det. Pr: J. Kain. M: Den vej altså! Så ikke mere. Pr. J. Den anden! M. Nej, nej! Pr: J. Den anden! M: Du har villet det, ikke jeg. Her frem og lad dig tilsyne du som hjalp ved det andet store vendepunkt. Pr: J. (stirrer et øjeblik i det tomme rum, træder i skræk et skridt tilbage og siger afværgende:) Ikke nærmere! M. Er han der? Pr. J. Ja. M. Hvorledes ser du ham? Pr: J. Jeg ser ham som en rødskægget mand. Han har forrevne klæder og en strikke om halsen. Tal til ham, Maximus M. Tal selv. Pr. J. Hvad var du i livet. Stemme. Verdensvognens tolvte hjul. Pr. J. Det tolvte? Det femte regnes alt for unyttigt. St: Hvor var vognen rullet hen uden mig? Pr: J. Hvor rulled den hen ved dig? Stemmen. Til forherligelse. Pr: J. Hvorfor? Stemmen Fordi jeg vilde. Pr: J. Hvad vilde du? St. Hvad jeg måtte ville. Pr: J. Hvem kåred dig? St. Den største. Pr: J. Var han alvidende da han kåred dig. St: Ja, det er gåden. Maximus. (ser op.) Du tier? Pr: J. Han er her ikke mere. M: Kendte du ham. Pr. J. Ja. M. Hvad hed han i livet? Pr. J. Judas Ischariotes. M: Afgrunden skyder blomster; natten forråder Pr: J. Den tredje frem! M: Han skal komme! (svinger staven.) Her frem du tredje hjørnesten; herfrem du ulydige under nødvendigheden! – Hvad ser du? Pr: J. Jeg ser intet. M: Ved Salomons segl; ved øjet i trekanten, jeg besværger dig – giv møde her. – Hvad ser du nu? Pr. J. Intet; intet! M: Herfrem du –! Ha, nu har jeg det; al kunst er forgæves – Pr. J. Hvorfor? Tal, tal! M. Han er ikke blandt skyggerne endnu. Pr. J. Han lever? M. Ja han lever. Pr J. Hvor? Hvor? M. På jorden eller blandt de ufødte; – jeg ved ikke Pr. J. Men jeg må, jeg vil vide det; alt hænger i dette ene. (lytter). Hvad larm og skrig op, op – man trænger ind i huset Maximus (springer op) Man myrder dine tjenere! Flygt, flygt! Pr: J. Vær rolig, Maximus, ingen vold kan fælde mig. Hovmesteren Eutherius. (fra venstre) Herre, herre – Pr. J. Hvad betyder hin larm – Euth: Fremmede mænd trænger ind med vold – de – kommer – der er de – Præfekten Sallustius (med flere væbnede mænd) Tilgiv, min nådigste herre – Pr: J. Hvad ser jeg! Du, Sallustius, her i Efesus – Pr: Sall: Jeg kommer på kejserens befaling – Pr. J. På kejserens –? Og trænger med vold i mit hus – Pr. Sall: Så stort og glædeligt budskab kan ikke bringes for tidligt – Pr: J. Tal, tal – hvad budskab bringer du – Pf Sall. Min høje herre – jeg hilser dig som Cæsar – Pr. J. Cæsar! Hvad afsind taler du! Pf: Sall: Jeg bringer kejserens bud. Pr: J: Jeg, jeg – Cæsar – ha, hvor er Gallus – Pf. Sall. O, spørg ikke Pr. J. Hvor er Gallus – tal, tal – Pf. Sall. Falden på sine gerninger Pr. J. Forvist – i unåde – tal – Pf Sall O, skån mig – nådigste herre Pr. J. Tal, siger jeg – hvor er Gallus Pf. Sall. Henrettet – Pr. J. Myrdet – myrdet – Pf. Sall. Henrettelsen – i Pala – det var kejserens vilje – Pr. J. Den tolvte – den sidste – nej – jeg – jeg – Pf. Sall. Lad ikke sorgen overvælde dig – han smeded hemmelige rænker – Pr. J. Ja, ja, jeg ved det – jeg kan det udenad Pf. Sall. Kejserens vilje er retfærdig Pr: J. Myrdet – henrettet – lokket did med kejserlig pragt, med løfter og med ydmyg tale – og så myrdet – Pf. Sall Vel for dig; denne rasende skulde ikke skånet dig – Pr: J. O, hvor forfærdelig ene – Pf. Sall. Værdiges at iføre dig – P. J. Rød af min broders blod – Pf Sall Den kommer ny fra Sidon P. J. Fra Sidon – Purpur – Apollinaruss syn Pf.. Sall Se den sendes dig af din frænde kejseren, han ønsker dig held og lykke – hans vilje er at du drager til Gallien – hans ord var, ved Julian skal riget grundfæstes – M. Riget grundfæst – Pr. J. Riget – riget – således var det ment Pf. Sall Hvorledes, høje Cæsar – Pr: J. De usynlige magter har bebudet min ophøjelse, I ædle herrer. Pf: Sall: Velsignet være de gode varsler; og tag så purpuret – Basil: f: Cæsaræa (ind fra højre.) Tag det ikke! Pr. J. Du her igen? Basil: Det er rygtedes i herberget, hvad her går for sig – tag ikke purpuret; for Gud herrens skyld, ikke Cæsar Pr. J. Hvad ængster dig – Basil. Hvad der vil komme – Pr: J. Ved mig skal riget grundfæstes. Basil. Guds rige? Pr. J. Kejserens rige? Basil: Var det det rige som stod dig for øje – Pr. J. Hint andet ligger bag mig som en drøm – Basil. Paradiset, du vilde søge –? den faldne slægt, du vilde genoprejse – – Julian, hør, jeg skænker dig hende – Pr. J. Makrina! Basil: Hun skal føje sig; og hun gør det; thi hun er dig god – Pr: J. O, Basilius, om jeg kunde – Basil. Kunde? En mand kan hvad han vil – Pr: J. Men han vil, hvad han må – lev vel – lev vel – til præfektens bolig – I herrer – Råb ved indgangen Plads, plads for Cæsar Julian! Hek Er det dig, min Julian. Ak jeg har havt en tung stund for din skyld J. Hvi så? Hek. Kristus er vred på dig min søn. Og det er dit trodsige sindelag – det er dine kærlighedsløse tanker skyld i – J. Jeg ved det, du siger mig det så tidt – H. Nys løfted jeg mig i bøn for din bedring; O, det var som om den velsignede frelser slog det hen – som han ikke vilde høre mig – han lod tant og spredthed snige sig ind i mine tanker – J. Du bad atter for mig! O, du kærfulde H. – du beder selv for dyrene – at sige – når de går i hofklæder H. Hvad mener du min søn – J. H. hvorledes kunde du skrive hint skæmt vers. H. Jeg? Jeg sværger dig ved alt hvad helligt er – J. Hvorledes kunde du skrive det, spørger jeg; og til og med i Liban navn – H. Ja min søn, når du ved det, så – J. Ah H. Svig, falskhed og bedrag – H. Ja min dyrebare; så højt elsker jeg dig – Alt, alt kan jeg gøre for den mands sjæl, hvem Herren engang skal salve – Har jeg sveget og bedraget i denne sag, så ved jeg at en nådig Gud har med velbehag skuet ned på min færd og udstrakt sin velsignende hånd derover – Første handling. (Cæsars lejr i det østlige Gallien. Et åbent telt. Tidlig morgen.) (Cæsar Julian i fuld rustning. Prinsesse Helena fra en sideåbning.) Helena. Julian! I fuld rustning? Hvor hen? C. J. Farvel, Helena! Helena Hvor hen, min dyrebare herre? C. J. Farvel – Eutherius vil sige dig – – Helena Ikke Eutherius – – og inat; hvi var mit leje enligt – C. J. Krigsrådet – Helena. Krigsrådet –, o, så er slaget nær – C. J. Nær og uundgåeligt –; spørg ikke mere – Helena O, for Kristi nådes skyld – C. J. Hvor skøn i angsten – Helena Er jeg skøn, Julian? C. Julian Den skønneste. Helena. Jeg er ældre end du. Jeg vil ikke ældes mere. Når Du har sejret, skænker du mig prydelser – C. Jul. Du skal få vælge af byttet hvad du vil – Helena Har Alamanerne rav – til perler og armbånd C. Julian. I overflod min elskede – Helena O, så skik din hær imod dem – slå dem i slag på slag – C. Jn Dette ene vil afgøre krigen – Helena O, gå gå – slå dem C. Jn Og du frygter ikke Hell Er ikke lykken med dig – gå, slå dem – gør ende på dette liv i udørken – jeg holder det ikke ud Julian; jeg vil hjem igen til Rom og Grækenland – C. J. Til kejserens nærhed – H. Kejseren er affælddig C. J. Helena! Helena Jeg holder det ikke ud længere, siger jeg dig tiden går; Eusebia sidder i hæder og herlighed men jeg ældes – C. J. Du ældes ikke, du er ung og skøn – Helena Nej nej – tiden går – jeg kan ikke bære dette med tålmod – C. Julian Hvilket kan du ikke bære? Helena. Han dør lidt hver dag; hænger med en tråd mellem død og liv – gå elskede – kæmp, kæmp –; – vinder du, vil glæden – C. J. Helena! Helena Han tåler ingen rystelse, – vinder du, så vil glæden – C. J. Og hvis jeg taber – Helena Skrækken –. C. J. Og hvilke magter er med mig, om jeg går i kampen med den tanke – H. Kristus er god – bønner skal sendes op for dig – lovet være de hellige – lovet være martyrerne Blodoffer til soning, Julian – giv mig de fangne unge kvinder – jeg vil omvende dem de skal bøje sig ind under korsets nåde – C. J. Det lykkes dig ikke Helena Så skal de dø –; som en sød røg skal blodet stige op til ham den velsignede; hans herlighed skal øges – og jeg – forynget, forynget – Julian – et bad i nyt jomfrublod – C. J. Ingen brøde, Helena? H. Er det en brøde at ville behage dig? – C. J. Er det kun for mig? O, svar, svar? H. Min herre for Gud og mennesker – C. J. Farvel, min elskede – H. Min helt, min cæsar – farvel –! – Myrrha, lad hofpresten komme, alle mine kvinder skal samles i bøn og anråbelse – – O, du velsignede, o, du her skarernes Gud – Du som har sejren i din hånd, vær med os – vær med os – din er æren og magten! i evighed – amen! (ud.) Første handling. (Høstligt skoglandskab med en hulvej, som bærer opover mellem bratte bergvægge. Eftermiddag.) (Store skarer af skjoldbærere og kejserlige hustropper søger at trænge ind i hulvejen. Alamanske krigere skimtes oppe mellem træerne. Kamp, våbenlarm og skrig langt borte.) Tribunen Laipso (råber fremover.) Viger de? Centurionen Festus. De står som en mur. Tribunen Laipso. I hulvejen? Centurionen Festus. Nej, oppe på begge højderne. Tribunen Laipso. Igennem! Fremad, fremad, folk! Centurionen Festus. Fremad! Dæk jer med skjoldene. Tribunen Laipso. Hvad brag var det? Viger de? Centurionen Festus. De vælter stene udover. En soldat. De vælter træstammer – Tribunen Laipso. Frem, frem; vi må igennem ellers omgår de os. En soldat (med en blødende arm.) Er her ikke nogen, som kan forbinde mig? En anden soldat. Kristus, – hvad slags våben har slåt dig det sår? Den sårede. Barbartænder. Vand, vand! Den anden soldat. Bidt –! Den sårede. I krampe; han var stukken i maven så indvoldene hang ud. Giv mig vand! (Hærføreren Severus kommer med befalingsmænd og friske tropper.) Hærføreren Severus (til tribunen Laipso.) Hvad nøleri er dette! Har jeg ikke befalet dig at tage hulvejen? Tribunen Laipso. Vi lader os slagte; mere kan vi ikke gøre. Hærføreren Severus. Du er dog helskindet, så vidt jeg ser. Frem, mand! Tribunen Laipso. Du skal ikke længe spotte mit hele skind, herre! (ind i trængselen.) (Cæsar Julian med følge kommer.) Cæsar Julian. Severus! Hærføreren Severus. Her, høje cæsar? Cæsar Julian. Lykkes det? Hærføreren Severus. Jeg frygter det er umuligt – Cæsar Julian. Så er slaget tabt; de omgår vor venstre fløj og trænger os os i sumpene mod floden – Hærføreren Severus. Endnu kunde tilbagetoget – Cæsar Julian. Ti; tilbagetog? Har vi ikke de værste i ryggen? Løgnerne og bagvaskerne i Rom; står de ikke som en mur for at tage imod den flygtende cæsar? Skimter du ikke den sky af giftige pile, de vil lade regne ned over os? Hærføreren Severus. Frem da i Kristi navn! Cæsar Julian. Nævn ikke navne; frem, frem, under de himmelske magters skjoldborg! (råber.) Hvad går for sig der foran? Centurionen Festus. Vore folk kaster våbnene. En soldat (kommer våbenløs.) Der er ufremkommeligt; hulvejen ligger fuld af lig. Soldaterne (foran i snevringen.) Tilbage! Plads, plads! Cæsar Julian. Hvad er det –? Centurionen Festus. Barbar-høvdingen selv rider ind i kløften. Cæsar Julian. Er det Chnodomar? Centurionen Festus. Høje cæsar, jeg kender ham ikke. Cæsar Julian. Har han et ildfarvet bånd om hovedet? Centurionen Festus. Nej, en kobberhue med høgevinger. Cæsar Julian. Så er det Hortar eller Vestralp. Hærføreren Severus. Han vinder frem. Cæsar, cæsar, frels dig itide! Cæsar Julian (slår sig for panden.) Sejr på sejr i disse tre år, – og så miste det alt i et eneste slag! – Hvad blinker så hvast derinde? Hærføreren Severus. Barbarernes økser – Cæsar Julian. Og disse dumpe klangløse slag –? Hærføreren Severus. Det er huggene i romernes rygge – Soldaterne (skriger foran.) Af vejen! Vig, vig; – tilside! Cæsar Julian. Ja, vig, vig! Romere viger; Grækere viger. Vig, som de andre har veget hist mod Perserne. Vig, som eders brødre veg i Dacien! Vig, som Barbatio nylig veg på sit skammelige tog, der han brændte sit eget bytte for at komme des fortere afsted. Centurionen Festus. Cæsars øje hvilte ikke på Barbatio, derfor veg han! Cæsar Julian. Kast centurion-mærket væk; du er tribun. Centurionen Festus. Mit liv for cæsar Julian! Soldaterne. Leve cæsar; leve soldaternes fader! Centurionen Festus. Leve Julians lykke! Cæsar Julian. Min lykke er forrådt! Ikke af eder, I venner; men af hadefulde magter. Hvad mægter I? Den lange march har mattet og slappet jer. Soldater. Nej, nej! Cæsar Julian. Solen bøjer sig alt mod nedgang. Jeg kunde græde over hvad der forestår eder. En hård en håbløs kampdag, – og en lang stjerneløs nat efter – Hærføreren Severus. Cæsar, cæsar! Cæsar Julian. Ingen føde, ingen kilder i denne fortørrede egn – Soldater. Sandt, sandt! Cæsar Julian. Vist nok er der forråd i barbarernes lejr, – forråd i overflod – korn, kvæg, honning –; men hvorledes nå did? Soldater. Med sværdet! Cæsar Julian. Er I guder? Mægter I det overmenneskelige? Med sværdet? Når, når? Imorgen kanske, udhungrede, efter en hvileløs nat – mens fienden møder jer, styrket af spise og drikke –; o, jeg beder eder styr dette vilde mod! Soldater. Frem, frem! Cæsar Julian. I barbarernes lejr er bytte, kvinder, slaver, gode våben, en uoverskuelig vognborg. O, at tænke den tanke at I må gå glip af dette rige bytte – Soldater Før os, cæsar! Cæsar Julian. Mænd, helte, brødre, I er uovervindelige, og ved det ikke selv! Nu kunde vi sejre, hvis I så synes. Ikke gennem hulvejen; det er højderne på begge sider, som skal tages. Frem i sluttet række, jeg ser de guddommelige hærskarer over os –; legioner – dersom det vandt eders bifald – dersom I nu var tilsinds – Soldater. Vi følger cæsar! Cæsar Julian. Så fremad – hvo som viger, han melde til Rom at cæsar blev på valpladsen. Soldaterne. Med Gud for cæsar Julian! Cæsar Julian. Hæren har villet det, Severus! Hug ind, hug ind. Hvo der vender ryggen han spiddes af de efterfølgende! Fanebæreren. Frem, frem du lykkeligste blandt herskerne. Cæsar Julian. Se de gyldne drage på fanestangen! Se purpurfanen, forreven i hundrede slag, lig dragehammen, afstrejfet og endnu hængende ved kroppen – Soldaterne (stormer.) Slå, hug; cæsar er iblandt os! Andre stemmer. Cæsar, cæsar! Cæsar Julian. Det løsner foran, som om en dæmning brast. Alamanerne. Der kæmper en gud i de fremmedes rækker. Centurionen Festus. Barbarerne flygter; de kaster sine våben! Råb blandt soldaterne. Rædsel slår dem! Alt viges for cæsar. En soldat (falder rammet af et kastespyd.) Cæsar er stor! Hærføreren Severus. Helst på de krumme veje. (Højderne stormes; kamp og larm i hulvejen.) (Åben egn med vid udsigt over sletterne og staden Argentoratum. Rhin-floden bugter sig i flere arme langt borte. I forgrunden en højde med en rug-aker.) (Cæsar Julian, prætorian-høvdingen Florentius og præfekten Sallust med følge og vagt på højden i kornet.) Prætorian-høvdingen Florentius. Ikke nærmere, høje cæsar! Cæsar Julian. Se, se, Sallust! Kampen strækker sig over hele linjen. – Hvor hornenes klang bæres vidt af vinden; hvilke skrig; hvilke skjoldebrag. Mennesket vokser i en slig time. Prætorian-høvdingen Florentius. Ikke nærmere, jeg beder! Barbarernes pile slår ned tæt foran. Cæsar Julian. Den højeste gud vil at riget skal grundfæstes. Præfekten Sallust. (peger udover.) Hvad nu –; der synes at ske et ophold i kampen. Prætorian-høvdingen Florentius. Severus nøler. Hvi går han ikke frem? Cæsar Julian. Legionerne drager ånde. Nu går det samlet fremad. Vor venstre fløj breder sig mod nord. Prætorian-høvdingen Florentius. Se, hin forvovne høvding –! Cæsar Julian. Alemaner –; ja, ja, uden sadel – Florentius. Det er hverken Hortar eller Suomar; det tykkes en yngling. Cæsar Julian. Det er Serapion. Præfekten Sallust. Serapion? En græker? Cæsar Julian. Nej, Chnodomars brodersøn. Hans rette navn er Agenarich. Præfekten Sallust. Aha, en søn af hin rænkefulde Mederich, der holdtes længe som gidsel i Massilia? Cæsar Julian. Rigtig; der lærte han græske mysterier at kende, og kaldte sønnen Serapion. En helt, ved de himmelske magter! Næsten skægløs endnu –; hvor han tumler sin skimmel; hvor han hugger ind! Præfekten Sallust. Barbarerne tykkes at kæmpe mere voldsomt end velbetænkt. Cæsar Julian. Så er deres vane. Lykkes ikke det første angreb, flygter de og samler sig langt borte. Prætorian-høvdingen Florentius. Der er ikke mod hos disse horder; kun had og raseri. Cæsar Julian. Du mener, det er ringe ære at overvinde dem? Prætorian-høvdingen Florentius. Det mente jeg ikke, høje cæsar. Cæsar Julian. Der rider Chnodomar selv frem i spidsen. Præfekten Sallust. Hin svære mand med talrigt rytterfølge? Cæsar Julian. Ja, han med det ildfarvede bind om hovedet. Fem konger og ti ringere fyrster følger ham altid i slaget. Prætorian-høvdingen Florentius. Herre, herre, rytteriet på vor højre fløj er i forvirring. Cæsar Julian. De uforsigtige! Har man ikke advaret dem? Barbarerne bruger sin gamle list, kaster sig ned som sårede og stikker hestene i bugen – Prætorian-høvdingen Florentius. De flygter i alle retninger. Cæsar Julian. Til hjælp, Florentius! Prætorianerne skal rykke frem; gå, gå, alt hviler på dig. Prætorian-høvdingen Florentius. Jeg skal gøre min pligt høje cæsar! (Han går med sit følge.) Cæsar Julian. Hvad beundrer du mest i denne kamp, Sallust? Præfekten Sallust. Din ro, herre! Cæsar Julian. Og hvor tykkes dig faren størst? Præfekten Sallust. Jeg er ikke krigskyndig – Cæsar Julian. Min ro, siger du. I vor egen lejr er fienden. Ikke en kan jeg stole på – Præfekten Sallust. O, cæsar! Cæsar Julian. Ikke en uden dig, velsignet være dit komme – Holdt ikke Marcellus sin hær tilbage da jeg i vinter lå indesluttet i Sennones, – og har han ikke siden bagvasket mig i kejserens hoflejr. Præfekten Sallust. Men Silvanus, herre, og den gamle Severus – Cæsar Julian. Silvanus er brav og tapper, men ingen dygtig hærfører. Severus holder på sine gamle vaner og er misnøjd med den nye stridsmåde. Og nu Arbetio, hin rå soldat, som har svunget sig op til de højeste stillinger? Jeg siger dig, han eftertragter mere. Kunde han skrive vilde jeg tro det var ham, som sender kejseren disse skammelige breve fulde af løgner om al min gøren og laden – Præfekten Sallust. Herre cæsar –! Cæsar Julian. Hvad er det? Hvi blegner du? Præfekten Sallust. Jeg, herre? Nej, nej. Se, prætorianerne rykker frem. Cæsar Julian. Rytteriet har samlet sig til nyt angreb. Ved du vel at jeg ræddes for sejren? Præfekten Sallust. Ræddes? Cæsar Julian. Det er mig spået at jeg skal grundfæste riget. Præfekten Sallust. Så vil det ske, høje cæsar. Cæsar Julian. Og derefter? Præfekten Sallust Derefter – herre? Cæsar Julian. Se, se, Florentius hugger ind. Ha-ha, godt hugget! Jeg hader ham, Sallust! Ved du vel, at han pønser på min undergang. Præfekten Sallust. O, tro dog ikke – Cæsar Julian. Det var ham som råded til angreb idag. Havde jeg vægret mig, skulde han beskyldt mig for fejghed – Præfekten Sallust. Og dog må han sejre for dig, herre – Cæsar Julian. Han sigter ud over sejren – Præfekten Sallust. Hvad mener du? Cæsar Julian. Det er ikke første gang en prætorian-høvding griber efter kejserkronen – Præfekten Sallust. Herre, herre – barbarerne er bag i vore rækker! Cæsar Julian. Barbarerne? Hvor? Præfekten Sallust. Hine horder med dyrehuder nedad ryggen. Cæsar Julian. Det er Bataverne, vore forbundsfæller. Ha, se, se – fienden bereder sig til flugt – Præfekten Sallust. Hvor, høje cæsar – Cæsar Julian. Hører du ikke hine skrig – Præfekten Sallust. Ja, jo – de samler sig om Chnodomar og hans følge – Cæsar Julian. De tvinger fyrsterne til at stige af hestene og kæmpe til fods –; så er deres skik i den yderste nød –; det er for at fyrsterne ikke skal lade dem i stikken – Præfekten Sallust De trænges mere og mere tilbage i sumpene – Cæsar Julian (råber) Cornuterne – spydkasterne og de letbevæbnede skal rykke frem. – Se, Sallust, hist stormer braccaterne løs på de vigende. Allerede deres holdning indjager skræk. Har du hørt deres kampskrig før? Først sagte mumlen, så stigende og stigende til det ligner bølgernes væltende hav-larm ved strandbredden. Præfekten Sallust. Pilene falder tykt som fra en haglsky; våben imod våben, legeme imod legeme. (får ondt.) (Cornuterne drager forbi til slagmarken.) Cæsar Julian. Frem, frem, I tapre mænd, lad eders tapperhed aftvættes den skænddsel, som hæren andetsteds har draget over sig. Sejrer vi ikke idag, da ve mig at jeg efter lang tøven antog en cæsars værdighed. Præfekten Sallust. Alamanerne viger mere og mere. De er stærkere og større end vore, og dog må de give tabt – Cæsar Julian. Rytteriet afskærer dem fra bådene. – Frem, frem hug ind – floden er i forbund med os – sumpene sluger dem, natten slår dem med blindhed – jord vand og himmel kæmper for riget. (alle ud.) (Sumpig egn ved flodbredden. En klynge af høje rør i vandet. Aften.) (Alamannerne flygter; enkeltvis og i flokke kommer de nedover og styrter sig i strømmen. Severus med følge kommer. Severus. Ikke videre. Hæren har gjort sit; floden gør resten! Cæsar Julian. Sejr uden grænse, Severus! Vognborg, lejr, alt i vore hænder – Severus. Mere end sextusend fiender ligger på slagmarken – Cæsar Julian Men af vore – Severus Kan ikke siges endnu – Batavernes anfører er falden – C. J. Falden – den brave Bainabaudes – Severus Ja – og tribunen Laipsos –, og ligeså Innocentius, anføreren for de harniskklædte ryttere – og endnu en tribun, uden kommando, hvis navn jeg ikke mindes. C. J. Hæder over dem der blødte – – Helena – – (Prinsesse Helena med følge.) Prinsesse Helena. O, lad mig være den første som hilser dig C. J. Bort, bort – hvor uforsigtigt – du elskede! Prinsesse Helena. Er her fare? Kan der være fare i cæsars nærhed? O, så lad mig dele den – C. J. Du skønne trofaste kvinde Pr. Helena. Min helt og herre! Cæsar Julian. Hvad gælder disse råb! Stemmer Fangen, fangen – han er fangen – Cæsar Julian Hvem – hvem – PrætS Florentius Høje cæsar, Chnodomar er fangen – C. Julian Ha, sejrens krone – Tribunen Faustus Lad mig være den første som melder det C. J. Chnodomar? Tribunen Faustus Fangen – C. Julian Fortæl – fortæl – Trib. Faustus Han havde fundet lejlighed til at komme bort han blev set, med få drabanter at bane sig vej over ligdyngerne – henimod lejren, som han havde slåt nær Tribunci og Concord Prætorianhøvdg. Florentius Det er uforklarligt C. J. Lad ham berette! Trib Faustus Han må have anet udfaldet –; han havde både skjulte i beredskab. Han havde hyllet sit ansigt til; men en soldat i min kohorte kendte ham; det blev en jagt, herre cæsar – alt var han bredden nær – der standset en sump hans flugt; til trods for sit svære legems vægt arbejded han sig dog over og ind i et lidet rørkrat –, der ringed vi ham ind som der fortælles om løverne i Afrika –, sendte en pileregn fra alle kanter ind mod den skjulte – – C. J. Nu nu – såret Trib Faust Nej, herre, frivillig kom han frem og overgav sig – der bringer de ham – C. J. Ja, ja – det er Chnodomar – stille i mænd, ingen hån med den fangne – Pr. Helena Hvor sund og kraftfuld, Myrrha Myrrha. For kraftfuld, min herskerinde. Pr: Helena. Nej, nej, ikke for kraftfuld. (Chnodomar føres bunden frem for cæsar) C. Jul. Så mødes vi, du overmodige Chnod. Lad mig kysse dine fødders støv – C. Jul. Stå op – stå op – Chnod. Nej, lad mig ligge her og trygle den sidste nåde – C. J. Hvad begærer du – Chnod. Lad det ske hurtigt – ingen pinsler – o – ikke bålet – ikke levende på bålet Helena Hvor dødsangsten gør ham skøn – C. Jul. Og hvor mange af vore har ikke du bundet til pælen hvor mange har du ikke myrdet under værre pinsler Chnod. Tvungen, du mægtige – tvungen af folket og af fyrsterne – Helena Ængst ham mere, min elskede! Sallust Til døden med ham – Helena Skænk mig denne mands liv – C. Jul. Helena Helena Har ikke Gud vist dig nåde idag –; nåde nåde for Chnodomar – C. Jul. Stå op og hør min villie – Chnod. Nej, lad mig høre den her – C. Jul Jeg skænker dig livet Flor Herre Cæsar – Chnm Livet – livet – Flor Vogt dig, Cæsar C. Jul Jeg byder he – du går som fange til Rom – intet hår skal krummes på dig – Chnod. Ja – du er hærens og menneskenes Gud – Priset være du jordens kejser – Mængden Kejser – leve kejseren; leve kejser Julian – C. Jul Ti, ti – afsindige – Mængden Kejser, kejseren leve – Nogle Hvad er sket? Andre Cæsar Julian udråbes til kejser Hæren Leve – leve kejseren – Sallust Cæsar – hvad har du gjort C. Jul. Forfærdelige ting vil dette drage efter sig – Flor. Hvad vil man sige i hoflejren C. Jul. Lad dem sige hvad de vil – jeg er vandt til bagvaskelse – jeg kræver himlen til vidne på min uskyld – Flor. Hærens skrig taler højere end himlen Sallust Tag barbarkongens liv som bod for dette C. J. Aldrig – han har mit ord – Helena Ve om jeg skulde styrte dig i ulykke C. Jul Vær rolig – kejserinden er mig god – hun vil beskytte mig – – hvad larm – hvad bevægelse Severus Bud fra Rom – C. Ju Hid, hid – Severus Kejserinde Eusebia er død. – C. Julian Endnu idag – forstår sig – endnu idag – Severus. Nu forstår jeg – Florentius Cæsar er falden. C. Julian. Decentius! Decentius. Herre? C. Julian. Lad et ord præge sig fast i dit minde; så sandt jeg her står for dig, så sandt er det min agt at afføre mig min værdighed – Decentius Det skal blive kejseren meldt. C. Ju Jeg kræver himlen til vidne på at jeg aldrig har eftertragtet denne højhed –; – hvor er min husmester – Eutherius skal komme – Florentius (til Decentius.) Jeg beder ydmygt, mistyd ikke hvad jeg før sagde. Når jeg tillagde cæsar æren, så var det naturligvis – Severus. Aldrig kunde det komme i min tanke at det ikke var kejserens øverste vise ledelse som – En hofmand. Jeg beder dig høje herre, læg et ord ind for mig i hoflejren og forløs mig fra denne pinlige post hos en cæsar som ja, han er kejserens høje slægtning – men – En anden hofmand. Jeg kunde desværre fortælle ting, som vidner lige så meget om grænseløs forfængelighed som om forvovne håb En tredje hofmand. Hvis du ønsker at vide visse ting, så har jeg her i Gallien været nødt til at høre på – – C. Julian. (til Eutherius) Kan du tvivle på at cæsars skib er i havsnød? Se dig om. Rotterne søger redning? Eutherius. Forhastet vil jeg håbe. C. Julian. Vi må være beredt på alt. Kan flugt, om det behøves, gå for sig inat –? Eutherius. Alt er rede som sædvanligt – men jeg frygter at Decentius – ak, herre, hans opmærksomhed er vakt – C. Julian. Min elskede Helena! O, hvilken uforsigtighed at antyde –, du går, Decentius? Decentius. Jeg har at forhandle med hærførerne, høje cæsar. C. Julian. Uden min mellemkomst. Decentius. Kejseren har befalet mig at skåne sin dyrebare slægtning. (han bøjer sig og går fulgt af de øvrige undtagen Scintula som blir stående i baggrunden.) C. Julian (op og ned.) Scintula! Scintula. Ja, høje herre! C. Julian. Lad mig se på dig. Ja, sandelig du ser ærlig ud. Tilgiv, jeg har aldrig tænkt på du kunde være mig så hengiven. Scintula. Jeg har aldrig dristet mig til at forsikre cæsar derom. C. Julian (slår på papirrullen) Her står det. Du skal forlade mig, Scintula – Scintula Hvorledes, herr? C. Julian. Kejseren befaler at hæren i Gallien skal opløses – Scintula Umuligt! C. Julian Jeg kalder det opløses –; det heder at hvis så store ting er udrettet her, så må provinsens ro være sikkret. Kejseren behøver forstærkning i Dacien og imod Persernes, og Ærulernes og Batavernes hjælpetropper skal afgå i ilmarschen for at kunne stå i Asien til næste forår. Scintula. Men herre, du har jo højtideligt tilsagt disse bundforvandte at de ikke må bruges hinsides Alperne. C. Julian Der er det, Scintula! Jeg skal tvinges til at bryde mit ord, vanære mig i hærens øjne. Kejseren er stor; hans vilje skal ske. Men ikke nok med dette. Af hver af de andre legioner skal 300 udvalgte mænd sendes til Rom – Tre hundre mænd; det vil sige, jeg skal stå magtesløs her! Scintula Udvalgte mænd, står det så – Julian Ja, ja –, se selv – Sc. Udvalgte mænd – så vælg, herre – vælg – dem som er dig mest hengivne – Julian Ha – og hvorfor – hvad mener du jeg skulde bruge en hengiven hær til –? Sc. Du mistyder mig, herre – Julian. Du ved mere end du vil ud med. Sc. Om hvad herre? Julian Tilgiv mig Scintula – jeg tror dig –; hør videre Også blandt Skut og Gentilerne skal de dygtigste folk sendes til kejseren – under din kommando, Scintula Sc Min? Julian Se selv – endvidere fordrer han Celterne og Petulanterne. Hvad vil han med dem, de kyniske hunde. Nu, han om det – Scintula, fatter du min stilling – der er ingen klage mod kejseren, mistyd mig ikke – – nu, nu – jeg tror dig – nu gå – kejserens bud skal efterleves – bogstaveligt – ah – (op og ned) Sc. Hvad er det herre? Julian Intet, intet – – det var dog en mulighed. Vælg de bedste –; de, som er mig mest hengivne Scintula Cæsar, cæsar – Jul Cæsar tør ikke fornægte sin fortid. Hvorledes vilde forbilled handlet i mit sted, Platon eller Xenofon Efter ordet eller bogstaven? Et rent sind, fred med de himmelske – Myrrha O, forbarmende frelser! – Julian Myrrha, hvad er det – Myrrha O, kom, kom, min herskerinde Julian Helena – hvad hun! Myrrha Sygdom eller afsind – o, kom, kom Jul Også hun, min eneste, min sidste – nej, nej nej – (ud i byen Myrrha følger.) ) (Fyrstinde Helena omringet af slavinder.) Fyrstinde Helena. Løs kammen! Løs kammen, siger jeg! Den er gloende! Ild i håret. Jeg brænder, jeg brænder! Slavinderne. O, nådigste herskerinde –! Fyrstinde Helena. Hjælp, hjælp; de myrder mig med nålestik –! Myrrha. Se der, herre! O, se, se – Cæsar Julian. Helena, for Guds nådes skyld – Livlægen Oribases. (kommer.) Hvilket rædselsbudskab fortælles i palatset! Er det sandt – Cæsar Julian. Helena! Min kærlighed, mit livs krone – Fyrstinde Helena. Væk fra mig –; o, søde Jesus hjælp – Cæsar Julian. Hun ser ikke –; hvad kan det være, Oribases? O, se, se, øjnene – hvor store – Livlægen Oribases. (til Myrrha) Hvad har fyrstinden nydt – hvad har hun spist eller drukket – Cæsar Julian. Ah, du tror –? Livlægen Oribases. Svar, kvinder, – hvad har I givet fyrstinden – Myrrha. Vi? O, intet – intet –; hun har selv – Livlægen Oribases. Nu nu – Myrrha. Nogle frugter – det var ferskener tror jeg – o, jeg ved ikke – Cæsar Julian. Frugter, ferskener –? Af dem som kejseren sendte? Myrrha Ja, nej – ja – jeg ved ikke – to nubiske slaver bragte dem –. Cæsar Julian O, skændselsfulde mord – hjælp – hjælp – Oribases Livlægen Oribases. Desværre, jeg frygter – Cæsar Julian Men nej, nej – dette er dog umuligt Livlægen Oribases. Stille, herre, hun kommer til sig selv – Fyrstinde Helena. Hvi gik solen ned? O, hellige løndomsfulde mørke! Cæsar Julian Helena! Tal, fort dig – du, min elskede – o, red hende, Oribases –, jeg kan ikke miste hende hun er den eneste kvinde, som har elsket mig – Livlægen Oribases. Min høje fyrstinde – Cæsar Julian. Det er lægen, Helena – nej. her, her hvor jeg står – Fyrstinde Helena (river sig løs.) Fy, munken –! Cæsar Julian. Hun ser mig ikke. Her, her, Helena! Fyrstinde Helena. Den afskyelige! Altid er han om mig – Cæsar Julian Hvad mener hun? Livlægen Oribases. Kom, kom, herre – Fyrstinde Helena. Søde stilhed! Han aner ikke –; o, min Gallus – Cæsar Julian. Gallus? Livlægen Oribases. Kom, høje cæsar; det er ikke tjenligt – Fyrstinde Helena. Hvor dit tætte krøllede hår runder sig trodsigt om nakken! O, denne korte kødfulde nakke – Cæsar Julian. Alle afgrundes afgrund – Livlægen Oribases. Feberen tager til – Cæsar Julian. Jeg mærker, jeg mærker. Vi må forske, Oribases! Fyrstinde Helena. Nu vil han forske igen! Blæk på fingrene, bogstøv i håret uvasket; fy, fy, hvad han stinker – Myrrha. Herre, befaler du ikke at jeg skal –? Cæsar Julian. Væk med dig, kvinde! Fyrstinde Helena. Hvor kunde du lade dig overvinde af ham, du brune svulmende barbar? Han kan ikke overvinde kvinder. Han er dydig, dydig; hvor jeg ækles ved denne vanmagtens dyd – Cæsar Julian. Til side, kvinder! Hvad lytter I efter? Jeg selv skal vogte fyrstinden. Fyrstinde Helena. Barbarkongen er død; Gallus også, halshugget. – Hvilket hugg det må have været. Ikke skinsyg du min første og sidste, du min søde, min eneste Cæsar Julian. Ikke nærmere, Oribases! Fyrstinde Helena. Ikke skinsyg! Du ved jo vor søde hemmelighed. O mine dages længsel, mine nætters henrykkelse – du var der jo, i mørket, i luften, om mit leje da den vordende Cæsar under mit hjerte – Cæsar Julian. Tal! Fyrstinde Helena. O, lad mig suge såret i din side – lad mig kysse naglegabet i dine hænder og fødder –; min husbond og herre! (falder til jorden;slavinde udstøder et råb men uden at nærme sig.) Cæsar Julian (farer et skridt tilbage, står et øjeblik som forstenet knytter hånden mod himlen og råber:) Galilæer! Ridderen Sallust (kommer fra palatset.) Fyrstinden –! O, så er det dog sandt. Cæsar Julian. Før hende varligt bort. Lad ingen uvedkommende – hvor vil du hen, Oribases? Livlægen Oribases. Prøve de midler, som min kunst – Cæsar Julian. Jeg tror at din kunst vil vise sig unyttig. Livlægen Oribases. Hvem ved, herre; det var dog muligt. Cæsar Julian. Unyttig, siger jeg! Livlægen Oribases. (et skridt tilbage.) Høje Cæsar, det er min pligt at være dig ulydig i dette. ※ Frugterne kom fra Rom, fra kejseren. Cæsar Julian. Ulydig i dette? Hvorledes tyder du mine ord. Gå! Gør, som du kan forsvare.※ Din pligt, siger jeg. Gå, gå! Livlægen Oribases. Jeg tror min kunst er unyttig, herre. slavinderne har imidlertid båret fyrstinden ud; Oribases følger.) Cæsar Julian. Ah, du, Sallust! Hvad tykkes dig. Det begynder at gære i slægten igen. Først de ellve; så Gallus, – det var den tolvte; og nu den trettende og – den fjortende. Ridderen Sallust. Nej, nej, der er redning. Oribases vil – Cæsar Julian. (kort og afværgende.) Fyrstinden dør. (går op og ned.) Øjner du tråden idette, Sallust?e. ? . d, nde over sin egen ligkiste; børnløs, og så et håb om at se slægten forplantet – og dette håb gør han til intet – Ridderen Sallust. O, om jeg turde tale. Ædle Cæsar, vær på din post – – tro ingen; o, jeg beder dig bønligt – tro ingen. Cæsar Julian. Vær rolig, ven; alt skal for en dag. Decentius – ? – Tribunen Decentius (kommer.) Hvorledes skal jeg nærme mig Cæsars åsyn! Sønderknust, o, om du kunde læse i mine indvolde; jeg sorgens og ulykkens bud – Cæsar Julian. Ja, det må du vel sige, æde Decentius! Og hvorledes skal jeg finde ord bløde og bøjelige og skånselfulde nok for at bringe dette i en tålelig form for kejserens kærlige broderlige øre – Tribunen Decentius. Usalig var den stund da valget faldt på mig – Cæsar Julian. En velsignelse i ulykken var dit valg, – jeg mener for freden og den gode forståelse i slægten; havde han sendt en mindre utvivlsom mand, hvor let kunde jeg ikke falde på at tro – Tribunen Decentius. Og nu –! Just nu! Dette lynslag fra forjættelsernes klare himmel – Cæsar Julian. Ja, denne skæbnens opdukkende og opslugende Leviathan just som skibet var i havn – o, o, o – ak, ak, ak – – sorgen gør os veltalende, Decentius, – dig, som mig. Men først forretninger; de to Nubier skal forhøres Tribunen Decentius. Herre, tror du min iver kunde tåle at de to upålidelige tjenere et øjeblik længere – Cæsar Julian Hvorledes? Tribunen Decentius. Min kærlighed til kejseren og til Cæsars hus var i sandhed ringe ifald jeg ikke – Cæsar Julian Du har ladet dem dræbe? Tribunen Decentius. Har de ikke tifold fortjent døden, de efterlad – lade så vigtige ting stå uden bevogtning – tilgængelige for enhver – Cæsar Julian Aha, ja så! Tribunen Decentius. Jeg anklager ingen – o, men Cæsar, du er omgiven af utro tjenere – Ridderen Sallust. Herre! Tribunen Decentius Dit hof – hvilken usalig misforståelse – må have troet at øjne en unåde fra kejserens side – an – – . ! n. ! us. s. e. Kejseren gifter sig. n. – t t. . – – ! – en erius – Staldmesteren Scintula (kommer) Herre, du har givet mig et hverv, som jeg ikke magter C. Julian Kejseren har givet dig hvervet – Stalmester Sintula Tag det fra mig, jeg er det ikke voksen – Decentius. Hvad er hændt – Sintula Lejren er i voldsomt røre – Decentius. Opsætsighed mod kejserens befalinger – e – us. ? – Decentius Eller – ja, herre, jeg har min befaling at gå efter – hvis jeg ser at Cæsar ikke længere mægter at tøjle hæren – så må jeg i bekymring for Cæsars liv – C. Julian Bringe mig for kejseren? Decentius Under sikker bevogtning here – s – rius – a – n. e. C. Julian. Til badepladsen, I venner – Eutherius. Herre! Sintula. Vogt dig, nådige Cæsar; det er at gå lige ind i løvens hule – C. Julian. Ah, hvilket minde! Falder jeg, Decentius, da skal du vidne at Cæsar gjorde sin pligt til det sidste. (ud til venstre; de andre følger ham.) (Stor lejrplads udenfor staden. Telte, vogne og krigsredskaber rundt omkring.) (Romerske legions-soldater, Bataviske hjælpetropper og andre bundsforvandte, kvinder og børn i store støjende klynger.) Hastaten Maurus. Gør det fort, siger jeg; her er ikke tid at spilde – En kvinde. O, vær dog barmhjertig – jeg må sige ham det sidste farvel – Hastaten Maurus. Det har du nu gjort ti gange – afsted, afsted – Første handling. (Påskenat i Byzantz. Skuepladsen forestiller en lystgård ved det kejserlige palats. Slottets portal med høj marmortrappe til venstre; i baggrunden en balustrade med udsigt over Bosporus og den asiatiske kyst; til højre en oplyst kirke.) (Gudstjeneste. Store skarer af andægtige strømmer ind i kirken. Betlere, krøblinge og blinde udenfor. Hedenske tilskuere holder sig ængsteligt tilbage.) Hymne fra kirken. Evindelig være korset pris og ære! Slangen er henvejret i afgrundens svælg; lammet har sejret; på jorden er helg! En kirkegængerBarbereren Eunapius (støder en tilskuer tilside.) Af vejen, hedning! Tilskueren. Sagte, herre! En anden kirkegænger.Guldsmeden Potamon. Han mukker! Den første. Hund! Hund! En tredje kirkegænger.Farveren Faustus. Mukke imod os! Imod kristne! Imod mænd af kejserens egen tro! Den første. (kaster ham omkuld.) I smudset med dig! Den anden. Ret så! Lig der, ligesom dine guder! Den tredje (slår ham med sin stok.) Tag det; og det; og det! Den første. (sparker ham.) Og der; og der! Jeg skal mygne dit hedning-skind! (Tilskueren skynder sig ud.) Den tredje kirkegænger. Ufatteligt, o I brødre! Her vover de sig frem en hellig nat. – Den anden. Lige for slottets trappe – Den første. Spærrer vejen for kirkens rene lemmer! En fjerde kirkegænger (i trængselen.) Er Donatister rene? Den tredje. Hvad? Donatist? Er du en Donatist? Den første. Hvad nu? Er ikke du det samme? Den tredje. Jeg? Jeg! Gid lynet slå din tunge! Den anden (gør korsets tegn.) Gid pest og bylder –! Den tredje. En Donatist! Du ådsel; du rådne træ! Den anden. Ret så; ret så! Den tredje. Spån på Satans ildsted! Den anden. Ret så! Skæld ham; skæld ham, kære broder! Den tredje (støder den anden bort.) Hold mund; vig langt ifra mig! Nu kender jeg dig; du er Manikæeren Thoas! Den første. En Manikæer! En stinkende kætter! Tvi, tvi! Den anden. (til den tredje.) Eja! Det er jo Faustus fra Antiokia! Kainiten! Den første. Ve mig, som er kommen i løgnens samkvem! Den tredje. Ve mig, som hjalp en djævelens søn! Den første (slår ham på øret.) Tag det som løn for hjælpen! Den tredje (slår igen.) Anathema! Den anden. Forbandet, forbandet være I begge! (almindeligt slagsmål. Der høres musik fra venstre.) Råb blandt soldaterne. Kejseren kommer! (De stridende skilles ad; mængden strømmer ind i kirken.) Hymne fra højalteret. Slangen er henvejret i afgrundens svælg; lammet har sejret; – på jorden er helg! (Hoffet kommer i optog. Prester med røgelsekar går foran. I midten Kejser Konstantius, en smuk mand på 34 år; han er i kejserlig dragt, men bleg og med et mørkt ængsteligt blik. Kejserinde Eusebia går ved hans venstre hånd. Bag efter dem går prins Julian. Han er i hofdragt bredskuldret, med urolige øjne og påfaldende lader. Kejserens unge søster, prinsesse Helena følger efter, omringet af damer. Hoffolk slutter laget. Kejserens livslave, Memnon er iblandt følget.) Kejser Konstantius (standser pludselig, vender sig om til Julian og spørger hvast:) Hvor er Gallus? Julian (viger forfærdet.) Gallus? Hvad vil du ham? Hvad skal Gallus? Kejser Konstantius. Der greb jeg dig! Julian. Herre! Kejserinde Eusebia. Kom; kom! Kejser Konstantius. Samvittigheden skreg. Hvad pønser I to på? Julian. Vi? Kejser Konstantius. Du og han! Kejserinde Eusebia. O, kom, kom, Konstantius! Kejser Konstantius. Så sort en dåd. Tusende gange nej! Lyver nogen jer på, skal han falde for øksen. (drager ham tilside.) O, lad os holde sammen, Julian. Dyre frænde lad os det. Julian. Alt ligger i dine hænder, herre! O, stræk dem i nåde over os. Kejser Konstantius. Mine hænder? Hvad tænkte du om mine hænder? Julian. (griber hans hænder og kysser dem.) Kejserens hænder er hvide og kølige. Kejser Konstantius. Intet mærke ætset ind. Se, se! Julian. De er som rosenbladene her i måneskinsnatten. Kejserinde Eusebia. Fremad, det er på tiden. Kejser Konstantius. At skulle i kirken! Jeg, jeg! O, bed for mig, Julian! De vil byde mig den hellige vin! Jeg ser den! Den funkler som ildsluer i guldkalken! (skriger) Bølger i et blodhav! O, bed, bed for mig! Kejserinde Eusebia Kejseren er syg. Prinsesse Helena. Hvor er Cæsarius? Livlægen, livlægen, – hent ham! Kejserinde Eusebia (vinker.) Memnon, gode Memnon, – kom, kom! (taler dæmpet med slaven.) Julian. Herre, har du barmhjertighed, så skik mig langt herfra. Kejser Konstantius. Hvor vil du hen? Julian. Til Egypten; til den store ensomhed. Her flokkes onde tanker om mig; jeg kan ikke værge mig længer. Kejser Konstantius. Til ensomheden? Hvad vil du der? Forræder, du vil gruble. Jeg forbyder dig at gruble. Kræv noget bedre – Memnon. (til kejseren.) Det er på tiden – Kejser Konstantius. Nei, nej; jeg vil ikke – Memnon. (griber ham om håndledet.) Kom, kom, siger jeg – Kejser Konstantius. Ind i Herrens hus. Memnon. Og glem så ikke – Kejser Konstantius. (til Julian.) Gallus skal vente mig her. (Toget går mod kirken. Betlere krøblinge og blinde flokkes om kejseren.) En værkbruden. O, herre, lad mig røre ved din kjortelflig, at jeg kan vorde helbredet. En blind. Bed for mig, du landenes hersker, at jeg får mit syn igen! Kejser Konstantius. Vær trøstig, søn! Memnon, strø sølvpenge for dem. Ind, ind! (Hoffet bevæger sig ind i kirken; kun Julian bliver tilbage udenfor.) Julian (efter en kort stilhed.) O, min broder; min Gallus! Men nu, her, i den hellige påskenat –! Nej, nej, det er utænkeligt. (lytter mod kirken) Kejseren i bøn og tilbedelse. Hvor sangen bruser stærkt. Det er som vingeslag af store fugle. Bønnens fugle. Hvor højt kan de fugle stige? O, den som vidste – (vender sig og støder imod den blinde.) Se dig for, ven! Den blinde. Jeg er blind, herre. Julian. Giv tål; det dages snart; hør, hør hvor kejseren beder for dit syn. Den blinde. Hvem er du, som spotter den blinde. Julian. En broder i blindhed. (han går over mod den anden side, hvor han synes at se noget, der foruroliger ham.) Hvad gør han? Vil ikke være set; – spejder op mod vinduerne; mod buegangen; tør ikke nærme sig –. O, om det var en – (råber ud.) Stå; stå! Hvem søger du? Er det Gallus –? En stemme (med et glædesskrig udenfor:) Julian! (En ung mand, i simple klæder og med vandringsstav kommer til syne mellem træerne.) Julian. Ha, er det –! Nej –; jo, jo – Theodorus! Theodorus (omfavner ham.) Julian – o, hvor stor en lykke! Julian. Theodorus! Ven og broder –! Og du her! Den lange vej fra Kappadocien – Theodorus Jeg kom imorges –; jeg søgte dig; men alle vagter viste mig bort – Julian. Forstår sig. Men lad mig se på dig. Du er vokset, Theodorus; du ser stærk ud – Theodorus. Og du er blegere. Julian. Stadens luft, Theodorus; – det er ikke som i Macellum. – –; er du træt, Theodorus? Theodorus. Slet ikke; der var hvile nok på skibet. Julian O, men lad os dog sætte os; tæt sammen; se så – (drager ham ned på nogle omkastede søjlerester) er det ikke, som i børneårene – Theodorus. Jeg for dine fødder ligesom da. Julian. Nej, nej – Theodorus. O, lad mig ligge så. Julian. Hvor fyldigt dit hår er blevet – og hvor lokket. Men Mardonius – hvorledes går det ham –? Nu er han vel næsten hvidhåret –? Theodorus. Han er ganske hvidhåret. Julian. Og mindes han mig? Theodorus. Kan du tro andet? Hvem mindes dig ikke der? Er du ikke som en mythe, o. s. v Julian. Nej, nej, jeg ved det nok. Ja, det var lykkelige år for os og for Gallus. Ja, Gallus var nu så meget ældre; men vi to –. Julian. Han som med to rædde fugle. g visst.O, men et må du dog sige mig; kirken – Theodorus. Kirken? Over den hellige Mamas's grav? Julian. Som Gallus og jeg byggede. Gallus fik sin fløj færdig; men jeg; det vilde aldrig ret lykkes – hvorledes er det gåt siden – Theodorus. Det gik ikke. Bygfolkene sagde at det ikke var gørligt på den måde. Julian. Ikke det? – Nej, nej – Gud vilde ikke vide af mig, Theodorus. Theodorus. O, tal ikke så. Var ikke Gud stærk i dig da du drog mig ud af hedenskabets mørke, og gav mig lys for alle tider, – du, et barn, som du dengang var! Julian. Ja, den sag er mig som en drøm. Theodorus. Og dog så livsalig en sandhed. Julian (bittert.) Det skulde været nu? Hvor tog jeg ild og ord fra –? (stirrer ud.) Så du den? Theodorus. Hvilken? Julian. Stjernen, som faldt – der – bag de to cypresser. Har jeg fortalt dig, hvad min moder drømte natten før jeg blev født? Theodorus. Det mindes jeg ikke. Julian. Hun drømte at hun fødte Achilles. Theodorus. Og tror du endnu så stærkt på drømme som før? Julian. Hvorfor spørger du. Theodorus. Du skal få høre. Men der er så meget, jeg gad vide. Fortæl mig om livet i staden; om dig selv; om kejseren – Julian (ser visst på ham.) Hvorfor vil du vide om alt det? Theodorus. Kan det undre dig? Julian. Hvem har du talt med her, før du traf mig. Theodorus. Ikke med nogen. Julian. Hvad tid kom du? Theodorus. Imorges. Julian. Og straks vil du vide –. Tror du kanske ikke jeg er lykkelig her? Er der nogen, som har sagt det? Theodorus. Nej, ingen, men – Julian. O, tilgiv mig, Theodorus, ven – Theodorus. Hvad? Hvilket? Julian (lytter angst) Hys! (beroligende) Der var ingen. – Skulde jeg ikke være lykkelig? Her? Her er jo al min slægt samlet. Ja, alle dem, som lever. Theodorus. Og kejseren er dig jo som i faders sted. Julian. Ja, den plads var ledig. Kejseren fylder den. Kejseren er stor. Hvorfor fritter du mig så meget? Ikke et ord mere får du ud, før du siger mig hvad du vil i Konstantinopel. Theodorus. Jeg kommer i Guds ærind. Julian. Ja, her er jo hans rette stad; det ny, det kejserlige Jerusalem. , . – , Men vogt dig for en – Theodorus. Hvem? Julian. For ham, – den forfærdelige – Theodorus. For hvem? For hvem? Julian. For Libanius – for taleren – Theodorus. Ja, ja – den store Libanius – Julian. Har du hørt om ham. Theodorus. Kan du spørge? Går ikke hans ry over hele Asien? Julian. I et år har han lært her. Theodorus. Og du kender ham? Julian (slår kors for sig.) Gud beskærme mig for det. Havde jeg en kvindes mod, vilde jeg bede kejseren om Libanius's hoved på et sølvfad. Ja, han er forfærdelig. Fornægtelsen flyder dårende fra hans læber som digt og sang om Troer og Achæer. Han binder de unges øjne og sjæle, så de følger ham hvor han går. Theodorus! (rejser sig hæftigt.) Theodorus. (rejser sig ligeså.) Ja. Julian. Ved du hvad jeg tror. Han er ånden, som lå under de syv segl. Nu er han løs – Tror du det ikke? Jeg har set det. Theodorus. Hvad har du set. Julian. Det var ifjor; en nat i September da pesten myrded og myrded i Konstantinopel. Rædselen gjorde mig syg, jeg sad en nat på terassen. Da begyndte det at falde, stjerne på stjerne – højt oppefra faldt de i lange buer og sluknede før de nåde jord Sligt syn har jeg aldrig set. Det svimled for mig og det var ligesom egnen skifted; jeg sad ikke længer ved Bosporus – men ude ved det svælgende dybs befæstning – Da hørte jeg hærskarernes sang – men det var ingen jubel, det var en himlens jammer; «de når os ikke; ve, ve, ingen når helt op – sang de – Theodorus. Hvem nåede ikke op. Julian. Det så jeg da; det var ikke stjerner, der faldt; det var menneskesjæle, sjælene af dem, som pesten myrded – en højere, en lavere, alle måtte de til jorden igen – Theodorus. O, hvad sælsomt syn. Julian. Jeg så mere; jeg så en stor slette; den var fuld af drenge fauner som legede; de havde bundet fine fine tråde om benene på fuglene, der steg – ja – de var som fugle –, og de steg og steg til tråden stod stram, da dalte de og dalte dybere, dybere, helt til jorden og ned gennem jorden, ned i afgrunden – og der var jubel – vi får dem, vi får dem alle alle – sang det – og jeg hører den endnu, den sang fra himlen og fra afgrunden og fra menigheden i alle kirker – Theodorus. O, Kristus! Julian. Ved du, hvem de var, der så ud som drenge – det var alle de hedenske lærere jeg kendte dem på de korte kapper. Theodorus. Hvad sælsom åndens gave, at du kan se alt dette. Julian. Du ved jeg kunde det alt som barn – Theodorus. Ja visst, jeg ved nok – helst ved fuldmåne Julian Hels da – Theodorus. Er det en nåde, så har du meddelt den til mig – Julian Hvad mener du – Theodorus Ja, det er gennem samlivet med dig – ved du hvad der drev mig til Konstantinopel – Julian Nu – Th. Et syn – Julian Et syn siger du –! O, tal, tal! Nej, stille; vent; – der kommer nogen. (En høj smuk mand i en kort kappe kommer fra venstre, fulgt af to slaver der bærer bøger og pergamentruller; de går alle tre hen mod skibstrappen) Herren. Tab intet i vandet. Husk på, det er mere end guld, I bærer. Julian. Med tilladelse, gives der noget, som er mere værd end guld? Herren. Kan du købe visdom for guld? Julian. Sandt, sandt. Men hvor hen går du med dine skatte? Herren. Til Athen: Julian. Til Athen? O, rige herre, så ejer du jo ikke din egen rigdom. Herren. Hvi så? Julian. Er det vismands værk at føre ugler til Athen? Herren. Mine ugler forliges ikke med dagslyset i kejserstaden. Julian. Sandt, herre, her er meget lys. Herren. Theodorus (dæmpet.) Julian ! Herren. (sagte.) Ha; Julian! (betragter ham opmærksomt men dulgt.) ? Herren. (som før.) Ja, ja, det er ham. (højt) Du tænker på lyset fra læresalene? Julian. Nu ja, skinner ikke det lys dig nærmest. Herren. Min korte kappe vilde vidne mod mig, hvis jeg nægtede. Julian. Kender du mig? Herren. Jeg kender en kristen i dig? Herren. Af din hofklædning. . Men sig mig, hvad søger du i Athen? Herren. Hvad søgte Pilatus? Julian. Ej hvad! Er ikke sandheden – her, hvor Libanius er? ? ? . . t. . . Herren. Du vredes over min tale. Julian. Ingen vrede; jeg står prinsen nær; jeg gad vide – – gå tilside, Theodorus – jeg må tale med denne mand – – hvad ved du – hvad ved I alle om Julian –? Herren. Kan skyen dølge en stjerne; vil der ikke hist eller her gives en rift, hvor der glider med glans forbi – Julian. Lige til; jeg beder dig. Herren. Hvorfor holdes han som en fyrstelig fange? Hvorfor er det ham forbudt at søge omgang med de lærde – Julian. Det er af omhu for hans sjæl. Herren. Du mener hans tro? Men hvad ved han om sin tro, så længe han ikke kender hvad der kan siges imod. Ved nogen, hvad et sverd duer til, hvis det aldrig prøves. Julian. Sandt, sandt. Herren. Hvor kunde ikke han lyse over kejserstaden! Går der ikke sagn om ham fra hans barndom da han i ordkamp med sin broder Gallus tog gudernes sag og forsvarede den mod Galilæeren. Julian. Det var spøg – taleøvelser. Herren. Vel; men hvilken kunst lå der ikke alt dengang i hans tale; hvilken skønhed, hvilken ynde i tankernes lette leg – Julian. Og det tykkes dig –? Herren Hvad mig tykkes, ligger liden vægt på. – Men jeg kunde nævne Libanius. Julian. Libanius! H. O, tilgiv, herre – jeg glemte hvor bittert du hader ham – J. Ligemeget – hvad siger Libanius – hvad siger han om – om prins Julian H. Han kalder ham en åndens Achilles. J. Achilles! (sagte) min moders drøm! Herren Der inde i de åbne læresale står kampen. Ordets pile hviner, viddets hvasse sverd glittrer i salen – de salige guder sidder højt i skyerne – J. O, vig fra mig med dit hedenskab! H. Og heltene går hjem til lejren med sandhedens bytte, og med krans om panden – men Achilles er ikke iblandt dem – Achilles er vred – J. Achilles er ulykkelig! Men kan jeg tro det O, sig mig – jeg svimler – alt det siger Libanius – H. Havde prinsen kendt ham, havde han ikke straffet ham så hårdt – J. Straffet? Hvad taler du om? H. Det ved du ikke? J. Nej, tusende gange nej! H. Så lad mig tie! J. Nej, nej – tal. H. Ikke et ord mere. Farvel. J. Men sig mig dog, hvem er du – H. En mand, som sørger når det store går under. Julian. Hvad kalder du det store? Herren. Det uskabte. Det som er og blir i det skiftende. Julian. Lige dunkelt for mig. Herren. Der er en hel verden af ånd og skønhed, som Galilæerne ikke kender; i den er livet en fest med billeder og med sang, med fyldte skåler og med løv i håret. Jeg ved den som kunde være kejser i dette store strålende rige – Julian. Ja, med evighedens forlis! Herren. Hvad er evighed? Genforening med ophavet. Julian. Ja, i bevidst liv – genforening for mig, som den jeg er. Herren. Genforening, som dråbens med havet. Julian. O, havde jeg lærdom – havde jeg våben at løfte mod dig – Herren. Vejen står dig åben – ! Julian.Vejen. Hvilken vej? Herren.Til sandhed. Libanius stænger ikke sin dør for nogen. ※Julian. Og alt, hvad du sagde om prinsen, om Julian JulianHa, da vil – jeg – jeg i løvens hule! Herren. O, herre, forråd mig ikke – Julian. Nej, nej, men sig mig – Herren. Jeg må bort; her er sandheden landflygtig. Men jeg går med løftet pande. Der, som her, er Helios over mig. (går ned i båden, som stødes fra land.) Julian. Hvem var han, den gådefulde? Theodorus. O, sig mig, hvad talte du om løvens hule? Julian. Kun et ord. Ja, jeg vil ind iblandt det. O, Theo dorus – der er jeg altså forstået – du skulde hørt – Theodorus. O, hør, hør – nu er det tid for mig at tale – Julian Jeg holder det ikke længer ud ved kejserhoffet, jeg forhånes, de ler ad mig bag min ryg – her er ingen som tror på at der bor noget i mig – de spotter mine lader, min tale – de går efter mig – de vrænger ad mig – – o, jeg føler det – Kristus viger fra mig – jeg blir v her – Theodorus Kristus er med dig – hør mig Julian – Julian. Jeg er den, som Libanius gad kæmpe mod, – ja, det sagde han, den fremmede – Th. Hør, hør – Kristus har bud til dig – J. Hvad mener du – Th. Et syn er det som fører mig til Konstantinopel – Julian Et syn – Th. Det var en nat; da bares det mig for der kom en mand i hvide klæder for min seng – der stod stråler om hans hoved, han holdt et rør i armen og så mildt ned på mig – J. Og det så du – Th. Og han talte og sagde: stat op søg ham, som skal arve jordens rige og byd ham gå ind i løvens hule – Jul O, sælsomt, sælsomt – og nu dette møde – Ja det er guds villie at jeg skal søge Libanius –, lære ham hans lærdom af, slå ham med hans egne våben – slå, slå, sejre for herrens sag – Th Nej, således er det ikke ment – J. Kan du tvivle – ser du ikke Guds finger – Th. Jeg siger dig det er ikke så, thi synet lagde til; sig ham, han skal ryste kejserstadens støv af sine fødder, vende den ryggen og aldrig gense den mere. J. Bort, bort altså, o, hvor finder jeg lys – (Gallus, en smuk, stærkbygget ung mand, med brunt krøllet hår, kommer fra venstre; Julian iler ham imøde.) Julian. O, Gallus, Gallus! Gallus. Hvad godt? (peger på Theodorus) Hvem er det? Julian. Theodorus. Gallus. Hvilken Theodorus? Nå, ham. Er du her? Velkommen. Julian. O, ved du det? Kejseren har spurgt efter dig. Gallus. Nu? Inat? Julian. Ja, ja – – Gallus. Det gælder død eller landsforvisning – Julian. O, ti, ti – Theodorus. Gallus – hvor kan du frygte – Gallus. Hvad ved du om vore ting. Julian. O, tal dog ikke så højt. Gallus. Væk fra mig. Lad ham komme. Og hvorfor er du her – Julian O, du ved jo – (peger mod kirken) Gallus. Nej, det er sandt; han tåler os ikke under kirketag med sig. Han gyser for vore bønner – han ved vi beder om hævn – Julian Jeg ikke – jeg ikke Gallus Nej, thi du er fejg. Men jeg skal skrige det ud på alle torve – Julian O, ti ti – man hører dig – Gallus. Jeg skal skrige det ud, siger jeg. (til Theodorus) Har du set ham – har du set morderen? Theodorus. Morderen? Gallus. Han i kejserkåben; min faders morder – min moders, min ældste broders – Julian O, du kalder fordærvelse over dig – Gallus Elleve hoveder faldt på en gang – ha, ha – men du kan tro samvittigheden martrer ham – den rissler gennem ham som en ormemylder i benpiberne – Julian Hør ikke på ham; bort – bort – Gallus. Stands! Du er med i det! Julian. Jeg! Gallus. Tror du ikke jeg ved, hvad alle hvisker om? Det er dig som skal være hans efterfølger – Julian Aldrig, det sværger jeg, har kejseren talt et ord til mig om sligt. Gallus. Han! Når taler han? Han tier og lurer på lejligheden, og så slår han ned. Julian. Jeg, jeg. Ser jeg ud som en kejser? Ved du ikke at hofmændene ler ad mig – – – . , Gallus. Ja, så længe den gamle er ilive. Tør en hofmand lade sig mærke med at han tænker kejseren kan dø? Julian. O, hvad jammer over denne slægt. Broder imod broder! Gallus. Ha, ha, hvad gælder et broderskab som spærrer vejen til tronen. Julian. O, Theodorus – o Gallus – her, her tæt sammen; svar mig, broder; tror du jeg er falsk – Gallus. Du er fejg, Julian; du har ikke mod til at være ærlig – Julian Fordi dette du taler om, tronen, er min rædsel – jeg vil ikke – o, du almægtige Gud – jeg på tronen – nej, nej – nej! Gallus. Ha-ha! Godt spillet! Julian. Også du læser mig som en bog du ikke kan tyde. Du kender mig ikke –; du ser ikke min syndige natur – du ved ikke hvad onde og formastelige tanker – – o, dette hoved skulde salves! Vilde ikke herrens hellige olje brænde mig som hvislende bly – Gallus. Da måtte vor høje fætter være skaldet, som Cæsar. Julian. Forbryd dig ikke imod kejseren. Han er skyldfri – må være det – Gallus Og din moders blod – Julian Det var soldaterne – onde rådgivere G. Ha ha, hvem stod bag! J. Men du – du selv blev dog skånet G. Var jeg ikke syg, døende dengang – J. Og jeg – G. Et barn – J. O, men siden – Gallus. Tænk på, hvem vi nu havde været om ikke kejseren var børnløs – Julian. O, Gallus, om jeg fik gå i dit sted. Jeg forspilder min sjæl her. Dette liv skiller mig fra Gud. Jeg kender det onde vokse i mig. Had, hævn hvisker – – Nej, nej – tag dette fra mig; Kristus, stå mig nær! Gallus. Kejseren kommer! Julian. Vær sindig, dyrebare broder! (Kejseren med følget kommer fra kirken.) Kejser Konstantius. Og nu til fest – –. Der står de begge. Memnon. Nu straks, herre! Kejser Konstantius. Gallus, frænde! (kysser ham.) I ser det alle; bøj jer; hils Cæsar Gallus – Gallus. Cæsar! Julian. Ha! Kejser Konstantius. Nærm dig ikke. Han er den ældste. Han har en under-kejsers værdighed. Hvad håb har du gjort dig. Hvad har du –? Bort, bort, siger jeg – Gallus. Jeg – jeg! Kejser Konstantius. Du drager til Asien. Perserkongen står væbnet – det er min vilje at slå ham – Gallus. O, min nådigste herre! Kejser Konstantius. Tak mig i gerning. Og du, Julian, fromme broder – det måtte så være – Julian. Velsignelse over kejserens vilje – Kejseren Konstantius. Ingen ønsker. Hør, nu kan du ånde i Konstantinopel – Julian Ja Kristus være lovet, nu kan jeg ånde her. Kejser Konstantius Du ved det alt Julian. Hvilket. Kejser Konstantius Libanius er forvist – Julian Libanius – forvist – Kejser Konstantius. Til Athen – Julian Ha – Kejser Konstantius. Derude ligger skibet; han sejler i nat. Julian. Det var ham – ham selv – Kejser Konstantius. Har du mødt ham. Julian. Vis mig en nåde, herre! Kejser Konstantius. Tal. Julian. Lad mig rejse til Athen. Kejser K. Du – til Athen – Julian Ja, ja – did – Kejser K Og hvad vil du der – Julian lad mig rense verden og så gå ind i ensomheden Som Daniel ind i løvens hule – Kejser K. Jeg forstår dig – og du tror dig stærk nok Julian Gud herren har sendt mig et bud i natten Kejser K. Julian Gallus Lad ham drage – det vil afholde ham fra at pønse på større ting – Kejser K. Gå; hvor skulde jeg kunne nægte dig noget Fremad – Gallus. Helena – hvilket eventyr – hvilken drøm – Helena. O, Gallus, nu dages det over os – Gallus. Men hvem er skyld i dette – Helena. Tys – Gallus. Du, du – eller – kejserinden – Helena. Memnons spartanske hund – Gallus. Hvad mener du – Helena. Memnons hund; Julian har givet den et fodspark – det er det som hævnes – (Alle undtagen Julian og Theodorus ind i slottet.) Julian. Det var stjernen som faldt –; riget af min hånd – nu er jeg fri fri, fri – Theodorus. Vidunderligt er Herrens råd åbenbaret Julian Theodorus, vil du følge mig. Theodorus. Ja, jeg følger dig. Julian. Der letter de anker –. God bør, du verdens vismand; din overvinder følger dig i kølvandet. (råber) Ha! Theodorus. Hvad var det? Julian Der faldt en stjerne. Anden handling. I Athen. En åben plads, omgiven af søjlegange, nær ved havnen. Henimod solnedgang. Basilius fra Cæsarea, Gregor fra Nazians og flere af højskolens lærlinge spadserer i spredte klynger op og ned i søjlegangene. En anden flok løber over pladsen ned mod havnen. Basilius fra Cæsarea. Hvad betyder hine vilde skrig. Gregor fra Nazianz. Et skib med lærlinge er kommet fra Efesus. Basil: Se hvor de ældre kredser om dem; med svungne knipler, lig Skyter og Perser. Gr: Ej hvad, det er jo hævdet skikk nu føres de til badstuen; der går det slemmere til. Se, klæderne rives af dem. Basil. O, vend dit øje bort fra al den råhed – Gr. Tag det dog ikke så dybt, ven –; det er ungdomslyst Basil. Ja men det skærer mig i hjertet – at vore egne er de værste; er en borger slagen; har nogen fornærmet hans hustru eller datter – er det ikke altid en kristen – Gr. Nu, de har mindst at vove – Basil: Det vil blive anderledes; det må – ha – vend dig bort – fy, fy – over al den uterlighed. Gr. Se did; er det et bedre syn – Basil. Prins Julian – Basil. Med egeløv i håret – hvad kan det være – Gr. En leg; ikke andet. (Prins Julian og en stor skare studenter kommer over torvet.) Skaren. Leve Julian! Leve vort lys! Leve visdomselskeren – Pr: Julian. Nu en ny leg – det skal være om retsvidenskaben Stemmer Ja ja – Prins Julian på dommersædet – Pr. J. Væk med prinsen – der står en bedre –; hvem er større i retslære end Gregor fra Nazians St. Det er sandt – P. J. På dommersædet, Gregor; jeg er en anklaget – Gr Lad mig udenfor – Pr. J. På dommersædet, siger jeg, på dommersædet Basil. Kom, kom – Pr. J. Bliv – Hvad har jeg forbrudt St Ja hvad – En enkelt. Det må være noget galilæisk Pr. J. Lad gå; noget galilæisk, som I siger; jeg har nægtet at betale kejseren skat St Ha ha – leve prins Julian Pr J. Her føres jeg frem – som en synder En student Høje dommer – se denne ugudelige mand har nægtet at betale kejseren skat Pr. J Døm mig ikke uhørt –; jeg er en græsk borger hvor meget er en græsk borger kejseren skyldig –? Gr. Hvad kejseren kræver Pr. J. Godt, men hvor meget tør kejseren kræve svar mig som om kejseren selv var tilstede Gr. Alt tør kejseren kræve Det var svaret som om kejseren selv var tilstede Pr. J. Det tør han; men der står skrevet, Giv gud hvad guds er, og kejseren hvad kejserens er – Gr. Og hvad så. Pr J. Så sig mig, vise dommer – hvor meget af mit er Guds – Gr. Alt – Pr. J. Hvor meget tør så kejseren kræve Gr Ikke mer af denne leg – Pr. J. Svar, hvor meget – hvor meget tør kejseren kræve Gr. Jeg vil ikke – Pr J. Så en anden leg – nu vil jeg være dommer – jeg vil være kejseren selv – Basil. Lad os gå – Pr. J. Hold ham! Frem for mig – Se, mit folk denne mand er flygtet – til skyterne – han skylder kejseren sig selv og alt sit – det har han unddraget kejseren –, han har unddraget kejseren sit liv –; hvad straf er der for det – Stemmer Døden – Pr. J. Lad os tænke efter. Hvor ophører kejserens magt – Svar, fromme Basil – Basil. På verdens grænse – Pr. J. Kan en mand flygte udenfor verdens grænse St. Nej, nej – Pr. J. Så er flygtningen vanvittig – giv ham løs St Leve Julian – leve vor vise dommer – leve (Libanius kommer.)) Libanius. Ej se, min broder Julian på dommersædet – Pr. J. Når visdommen vandrer ud får narren dømme L. Er visdommen vandret ud – hvorhen, hvorhen Pr J. Til Piræus. L. Hvorfor til Piræus. Pr J. Ved du ikke, o vise broder, et skib med lærlinge er landet – L. Ej hvad gælder det; det kom jo fra Efesus – Pr. J. Er ikke guldet lige dyrt, hvor det kommer fra. L. Guld – haha – kræmmersønner, håndværkeres førstefødte – guld – ja, I unge – jeg skal mynte mangelen på guld om til guld for jer – Se hine mænd, som kalder sig visdomselskere – der strømmer de ned at hverve lærlinger – hvor de bedrages – lær heraf hulheden – Pr J. Holdt, holdt – vise broder – aldrig er så meget guld kommet på engang til Athen L. Fra Ephesus – du spotter – Pr. J. Præfekten Lykons to sønner er ombord L. Hvad siger du – P. J. Eutherius er alt en rig mand – L. Eutherius – Lykons to sønner – den rige Lykon, den fortræffelige præfekt Pr J. Den gæstmilde, vise Libanius – L. God aften jeg må afsted – Pr J. Hvorhen, hvorhen – L. Thoas – Thoas – hvor er du hund – Pr J. Hvorhen – dog ikke til havnen L. Er det ikke min pligt at redde ungdommen Hvo ved i hvis klør de kan falde P. J. Plads for visdommen – L. Afsted – hvorfor har du ikke sagt mig – (ud til højre) Pr. J. Slikker sig om mundkrogene for al den vin som ikke skal koste dem noget. Se hvor de boltrer sig som en flok af fauner. Lærlinge og lærere, med tungen ude af halsen. O, I venner, er dette Attikas salt! Gregor. Hvor tør du laste dem for det? Går ikke din store broder i spidsen? Pr. J. Min broder? Ja, jeg ved hvad du sigter til. O, hvad har ikke det menneske brudt ned i mig. Jeg gik ham imøde da jeg kom hertil, bøjet mig for ham, kysset ham og kaldte ham min store broder. Gr. Og dog din modstander – Pr J. Just derfor, Gregor – Jeg så en vældig kamp i ånden; – sandhed som skulde brydes imod sandhed – hvor havde jeg mine øjne? Jeg ser dog ellers klart. Men var det at undres over? Kom jeg ikke dengang som fra et fængsel? Jeg vil sige eder det, – Libanius er ingen stor mand. Gr. Da siger dig hele Grækenland at han er det. Pr J. Og dog er han ingen stor mand, siger jeg dig. Han har stor lærdom, men han er ingen stor mand. Libanius er misundelig – han er forfængelig han er grisk. Er hans liv som hans lære? Han kender alle dyders væsen og natur; men øver han dem? Hvad er hans foragt for verdens goder. Smigret han ikke kejseren indtil han blev forjaget. – Og nu hans had til Maximus, hin sælsomme mand, som er dukket op i Efesus? Er dette det store! O, når jeg hører råbet: han er stor, da gad jeg spytte Grækerfolket i ansigtet – Basilius fra Cæsarea (kommer fra højre.) Breve fra Kappadocien. Gr. Også til mig? Basil: Se her; fra din moder – Gr. Min fromme moder – Pr J. Er det fra hende – fra Makrina? Basil: Ja – varmt og inderligt – du, du fylder hver linje Pr. J. Ja, ja – hvad skriver hun? Basil: Hele Asien er i gæring. Maximus nævnes på alles læber. Er han en bedrager eller en dæmon – ingen kan forklare de underlige gerninger Kejser og Galilæer. Indhold: I Julians frafald. II Julian på kejser-stolen. Julian og visdoms-vennerne. Slavinden Myrrha. Decentius. Tribunen Staldmesteren Sintula. Hærføreren Florentius. Hærføreren Severus. Befalingsmænd og herrer ved Cæsars hof i Lutetia Lægen Oribases. Fanebæreren Mauros. Galliske soldater, Bataver og andre hjælpetropper med kvinder og børn. Laipso. Underføreren Underføreren Varro. Kor af prester i kirken i Vienna. De handlende: Kejser Konstantius. Kejserinde Eusebia. Prinsesse Helena, kejserens søster. Prins Gallus, kejserens fætter. Prins Julian, Gallus's halvbroder. Memnon, en Abyssinier, kejserens livslave. Agathon, en vingårdsmands søn fra Kappadocien. Visdomslæreren Libanius. Guldsmeden Potamon. Farveren Faustus. Hårskæreren Eunapius. En frugthandler. En sminket kvinde. En værkbruden mand. En blind betler. Gregor fra Nazianz. Basilius fra Cæsaræa. Sallust fra Magikeren Maximus. Husmesteren Eutherias. Quæstoren Leontius. Soldater, kirkegængere, hedenske tilskuere, hoffolk, lærlinge ved højskolen i Athen, danserinder, tjenere, quæstorens følge. Syner og stemmer. (1ste handling foregår i Konstantinopel; 2den handling i Athen; 3die handling i Efesus. Tiden året 351 til året 354.) Kejser og Galilæer. Et verdenshistorisk drama af Henrik Ibsen. 1872. De handlende: Kejser Konstantius. Kejserinde Eusebia. Prinsesse Helena, kejserens søster. Prins Gallus, kejserens fætter. Prins Julian, Gallus's halvbroder. Memnon, en Abyssinier, kejserens livslave. Agathon, en vingårdsmands søn fra Kappadocien. Visdomslæreren Libanius. Guldsmeden Potamon. Farveren Faustus. Hårskæreren Eunapius. En frugthandler. En blind betler. En værkbruden mand. Gregor fra Nazianz. Basilius fra Cæsaræa. Slaven Thoas. Magikeren Maximus. Husmesteren Eutherius. Quæstoren Leontius. Soldater, kirkegængere, hedenske tilskuere, hoffolk, lærlinge ved højskolen i Athen, danserinder og tjenere. Syner og stemmer. (1ste handling foregår i Konstantinopel i året 351, 2den handling i Athen 353, og 3die handling i Efesus år 354.) Første afdeling: Prins Julian. Første handling. (Påskenat i Konstantinopel. Skuepladsen forestiller en åben lystgård ved det kejserlige palats. I baggrunden den festligt oplyste hofkirke. Til højre en balustrade med udsigt over Bosporus og den asiatiske kyst.) (Gudstjeneste. Kejserlige hustropper på kirketrappen. Store skarer af andægtige strømmer ind. Betlere, krøblinge og blinde ved indgangen. Hedenske tilskuere, hvoriblandt vandsælgere og frugthandlere, holder sig ængsteligt tilbage.) Hymne fra kirken. Evindeligt være korset pris og ære! Slangen er henvejret i afgrundens svælg; lammet har sejret; på jorden er helg! Guldsmeden Potamon. (kommer ifra venstre og spørger en af soldaterne:) Når kommer kejseren? Soldaten. Ved ikke. Farveren Faustus (i trængselen.) Henimod midnat; eller lidt før. Jeg har det fra Memnon selv. Hårskæreren Eunapius (kommer ilsomt og støder en frugthandler tilside.) Af vejen, hedning! Frugthandleren. Sagte, herre! Guldsmeden Potamon. Han mukker! Hårskæreren Eunapius. Hund! Hund! Farveren Faustus. Mukke imod en velklædt kristen; – imod en mand af kejserens egen tro! Hårskæreren Eunapius. (kaster frugthandleren omkuld.) I smudset med dig! Guldsmeden Potamon. Ret så! Ligg der ligesom dine guder! Farveren Faustus (slår ham med sin stok.) Tag det, – og det, – og det! Hårskæreren Eunapius (sparker ham.) Og der; og der! Jeg skal mygne dit hedningskind! (Frugthandleren skynder sig ud.) Farveren Faustus. Ufatteligt, o, I brødre! De vover sig frem en hellig nat – Guldsmeden Potamon. Udenfor selve hofkapellet – Hårskæreren Eunapius. Spærrer vejen for kirkens rene lemmer! En skøge (i trængselen.) Er Donatister rene? Farveren Faustus. Hvad? Donatist! Er du en Donatist? Hårskæreren Eunapius. Hvad nu? Er ikke du det samme? Farveren Faustus. Jeg? Jeg! Gid lynet slå din tunge! Guldsmeden Potamon. (gør korsets tegn.) Gid pest og bylder –! Farveren Faustus. En Donatist! Du ådsel; du rådne træ! Guldsmeden Potamon. Ret så; ret så! Farveren Faustus. Spån på Satans ildsted! Guldsmeden Potamon. Ret så! Skæld ham; skæld ham, kære broder! Farveren Faustus (støder guldsmeden bort.) Hold mund; vig langt ifra mig. Nu kender jeg dig; du er Manikæeren Potamon! Hårskæreren Eunapius. En Manikæer! En stinkende kætter! Tvi, tvi! Guldsmeden Potamon (holder sin papirlygte frem.) Eja! Det er jo farveren Faustus fra Antiokia! Kainiten! Hårskæreren Eunapius. Ve mig, som er kommen i løgnens samkvem! Farveren Faustus. Ve mig, som hjalp en djævelens søn! Hårskæreren Eunapius. (slår ham på øret.) Tag det, som løn for hjælpen! Farveren Faustus (slår igen.) Anathema! Guldsmeden Potamon. Forbandet, forbandet være I begge! (Almindeligt slagsmål. Der høres musik fra venstre.) Råb blandt soldaterne. Kejseren kommer! (De stridende skilles; mængden strømmer ind i kirken.) Hymne fra højalteret. Slangen er henvejret i afgrundens svælg; lammet har sejret, – på jorden er helg. (Hoffet kommer i stort optog fra venstre. Prester med røgelsekar går foran; derefter drabanter og fakkelbærere, hofmænd og livvagt. I midten Kejser Konstantius en 34- årig mand af fornemt ydre, skægløs og med brunt lokket hår; hans øjne har et mørkt og mistroisk udtryk; hans gang og hele holdning forråder uro og svækkelse. Ved hans venstre side går kejserinde Eusebia, en yppig skønhed, omtrent af samme alder, som kejseren. Bag efter kejserparret følger prins Julian, en endnu ikke fuldt udviklet yngling på 20 år. Han er sorthåret med begyndende skægvækst, har spillende brune øjne med et pludseligt kast. Hofdragten vanklæder ham; hans lader er kejtede, påfaldende og hæftige. Kejserens unge søster, Helena følger efter, ledsaget af damer. Hoffolk og drabanter slutter toget. Kejserens livslave, Memnon, en sværbygget Æthiopier er iblandt følget.) Kejser Konstantius (standser pludselig, vender sig om til Julian og spørger hvast:) Hvor er Gallus? Prins Julian (blegner.) Gallus? Hvad vil du Gallus? Kejser Konstantius. Der greb jeg dig! Prins Julian. Herre! Kejserinde Eusebia. Kom; kom! Kejser Konstantius. Samvittigheden skreg. Hvad pønser I to på? Prins Julian. Vi! Kejser Konstantius. Du og han! Kejserinde Eusebia. O, kom, kom, Konstantius! Kejser Konstantius. Så sort en dåd! Hvad svar gav oraklet? Prins Julian. Oraklet? Ved min hellige frelser – Kejser Konstantius. Lyver nogen jer på, skal han bøde på bålet. (drager prinsen tilside.) O, lad os holde sammen, Julian! Dyre frænde, lad os det! Prins Julian. Alt ligger i dine hænder, herre! Kejser Konstantius. Mine hænder –! Prins Julian. O, stræk dem i nåde over os! Kejser Konstantius. Mine hænder? Hvad tænkte du om mine hænder? Prins Julian (griber hans hænder og kysser dem.) Kejserens hænder er hvide og kølige. Kejser Konstantius. Hvad skulde de ellers være? Hvad tænkte du? Nu greb jeg dig igen! Prins Julian (kysser dem atter.) De er som rosenbladene her i måneskins- natten. Kejserinde Eusebia. Fremad; det er på tiden. Kejser Konstantius. At skulle i kirken! Jeg, jeg! O, bed for mig, Julian! De vil byde mig den hellige vin. Jeg ser den! Den spiller som ildsluer i guldkalken – (skriger:) bølger i et blodhav! O, bed, bed for mig! Kejserinde Eusebia. Kejseren er syg –! Prinsesse Helena. Hvor er Cæsarius? Livlægen, livlægen, – hent ham! Kejserinde Eusebia (vinker) Memnon, gode Memnon! (taler sagte med slaven.) Prins Julian (dæmpet.) Herre, hav barmhjertighed og skik mig langt herfra. Kejser Konstantius. Hvor vil du hen? Prins Julian. Til Egypten; – ind i den store ensomhed. Her flokkes onde tanker om mig. Hverken bøn eller anger kan værge mig længer. Kejser Konstantius. Ind i ensomheden? Så? I ensomheden grubler man. Jeg forbyder dig at gruble. Slaven Memnon (til kejseren.) Nu er det på tiden – Kejser Konstantius. Nej, nej, jeg vil ikke – Slaven Memnon. (tager ham om håndledet.) Kom, nådigste herre; kom, siger jeg. Kejser Konstantius. (retter sig ivejret og siger med værdighed:) Ind i Herrens hus! SSlaven Memnon. Og siden det andet –. Kejser Konstantius (til prins Julian.) Gallus skal møde frem for mig. (Toget går mod kirken. Betlere, krøblinge og blinde flokkes om kejseren.) En værkbruden. O, mægtigste herre, lad mig røre ved din kjortelflig, at jeg kan vorde helbredet. En blind. Bed for mig, du landenes hersker, at jeg får mit syn igen! Kejser Konstantius. Vær trøstig, søn! – Memnon, strø sølvpenge for dem. Ind, ind! (Hoffet bevæger sig ind i kirken. Kun prins Julian bliver tilbage udenfor.) Prins Julian (efter en kort stilhed.) Gallus! Nu, – her, – i den hellige påskenat! O, er det tænkeligt! (lytter mod kirken.) Hvor sangen bruser stærkt. – Kejseren i bøn og tilbedelse. – – Det er som vingeslag af store fugle. Hvor højt kan de fugle stige? O, den, som vidste – (vender sig og støder imod den blinde.) Se dig for, ven! Den blinde. Jeg er blind, herre. Prins Julian. Endnu? Hvor tør du understå dig –? Hører du ikke kejseren beder for dit syn? Den blinde. Hvem er du, som spotter en blind broder? Prins Julian. En broder i blindhed. (han går over mod den anden side, hvor han synes at få øje på noget, der foruroliger ham.) Hvad gør det menneske? Hvad spejder han efter? O, om det galdt Gallus! (drager sverdet halvt og råber ud:) Stå, stå! Hvem søger du? En stemme (med et glædesskrig udenfor.) Julian! (En ung mand i simple klæder og med vandringsstav kommer tilsyne mellem træerne.) Prins Julian. Ha, er det –! Nej –; jo, jo, – Theodorus! Theodorus (omfavner ham.) Julian, – o, så fandt jeg dig! Prins Julian. Theodorus! Barndomsven; legebroder! Og du her? Over havet; – den lange vej fra Kappadocien! Theodorus. Jeg kom for to dage siden. Rundt om paladset har jeg søgt dig; men alle vagter viste mig bort. Prins Julian. Forstår sig. – Du; du! Lad mig se på dig. Du er vokset, Theodorus; du ser stærk ud. Theodorus. Og du er blegere. Prins Julian. Jeg kan ikke tåle luften i paladset. Jeg tror, her er usundt. Det er ikke her, som i Macellum. Macellum ligger højt; der stryger den friske snevind fra Taurus henover –. Er du træt, Theodorus? Theodorus. Slet ikke. Prins Julian. O, men lad os dog sætte os; tæt sammen; – se så! (drager ham ned på en marmorbænk ved balustraden.) «Kan der komme noget godt fra Kappadocien», siges der. Ja, venner kan komme. Gives der noget bedre? O, du, min elskede ejendom! Er det ikke som i børneårene? Theodorus (ned foran ham.) Jeg for dine fødder, ligesom da. Prins Julian. Nej, nej –! Theodorus. O, lad mig ligge så. Prins Julian. Hvor fyldigt dit hår er blevet, – og hvor lokket. Men Mardonius, – hvorledes går det ham? Nu er han vel næsten hvidhåret? Theodorus. Han er ganske hvidhåret. Prins Julian. Hvor han kunde tyde Homer! Helte mod helte i kamp; – og guder over dem. Jeg så det med øjnene. Theodorus. Dengang stod dit sind til at blive en stor kriger. Prins Julian. Det var lykkelige år, de sex. Vi ved vore bøger, og Gallus på sin persiske hest. Som skyggen af en sky jog han over sletten. – O, men et må du dog sige mig. Kirken –? Theodorus. Kirken? Over den hellige Mamas's grav? Prins Julian. Som Gallus og jeg byggede. Gallus fik sin fløj færdig; men jeg –; det vilde aldrig ret lykkes. Hvorledes er det gåt siden? Theodorus. Det gik ikke. Bygfolkene sagde at det ikke var gørligt på den måde. Prins Julian. (tankefuld.) Ja, visst; ja, visst. Men ved du hvorfor? Mamas var en falsk helgen. Theodorus. Falsk? Prins Julian. Han har aldrig været nogen martyr. Det hele var en vildfarelse; – de lærde har bevist mig det her. – Når jeg tænker på den kirkebygning, så ser jeg Kains alter. Theodorus. Julian! Prins Julian. Gud vil ikke vide af mig, Theodorus. Theodorus. O, tal ikke så! Var ikke Gud stærk i dig da du ledte mig ud af hedenskabets mørke og gav mig lys for alle tider, – du, et barn, som du dengang var! Prins Julian. Ja, den sag er mig som en drøm. Theodorus. Og dog så livsalig en sandhed. Prins Julian. (bittert.) Det skulde været nu! – Hvor tog jeg ild og ord fra? (stirrer ud.) Så du den? Theodorus. Hvilken? Prins Julian. Stjernen, som faldt; der, bag de to cypresser. (tier lidt og slår pludselig om.) Har jeg fortalt dig hvad min moder drømte natten før jeg blev født? Theodorus. Det mindes jeg ikke. Prins Julian. Hun drømte at hun fødte Achilles. Theodorus (levende.) Tror du endnu så stærkt på drømme, som før? Prins Julian. Hvorfor spørger du? Theodorus. Du skal få høre. Men der er så meget, jeg gad vide, – om livet i staden, om dig selv, om kejseren – Prins Julian. (ser visst på ham.) Hvem har du talt med her, før du traf mig? Theodorus. Ikke med nogen. Prins Julian. Hvad tid kom du? Theodorus. For to dage siden. Prins Julian. Og straks vil du vide –? Hvad vil du vide om kejseren? Er der nogen, som har bedt dig –? O, tilgiv mig, Theodorus, ven! Theodorus. Hvad? Hvilket? Prins Julian. (rejser sig, lytter.) Hys! (rolig.) Det var kun en fugl. – Tror du ikke jeg er lykkelig her? Her er jo al min slægt samlet; – ja, jeg mener, de, som endnu lever. Theodorus. Og kejseren er dig jo i faders sted. Prins Julian. Kejseren er stor, og god. Theodorus. Og du skal jo være hans efterfølger, siges der. Prins Julian. Tal ikke om de farlige ting. Hvorfor fritter du mig så meget? Ikke et ord får du ud, før du siger mig, hvad du vil i Konstantinopel. Theodorus. Jeg kommer i Guds ærind. Prins Julian. Har du din frelser kær, så drag hjem igen. (lytter ud over rækværket.) Tal sagte. Der lægger en båd til. Hid over! (drager ham mod den anden side.) Hvad vil du her? Kysse splinten af det hellige kors? Drag hjem igen, siger jeg! Ved du hvad Konstantinopel er blevet i de sidste femten måneder? Et bespottelsens Babylon. Har du ikke hørt det, – ved du ikke at Libanius er her? Theodorus. Jo, jo! Prins Julian. Der gik tegn forud for hans komme. En pest myrded mennesker for fode i staden. Og så, da den var over, i November måned, regned der ild hver nat fra himlen. Siden har han lært her, han, visdomselskeren, taleren. Jeg siger dig, han er forfærdelig! Ynglinge og mænd flokkes om ham; han binder deres sjæle, så de må følge ham; fornægtelsen flyder dårende fra hans læber lig digt og sang om Trojanere og Grækere – Theodorus. Julian, – har også du søgt ham? Prins Julian (viger tilbage.) Jeg! Nej, Gud har skærmet mig; – og kejseren også. Kejseren har forbudt det. Alle troende, som kommer ham nær, de falder fra og bliver spottere. Og ikke de alene; – hans ord bæres for vinden lige ind i palatset. Hans legende hån, hans grunde, hans epigrammer slår ned i min bøn; – jeg føler at jeg synker og synker derunder. (med et udbrud af vildhed:) Havde jeg kejserlig magt, skulde jeg sende dig Libanius's hoved på et sølvfad! Theodorus. Men kejseren; vor store troende kejser –? Prins Julian. Her er ikke tanke for andet end Perser-krigen. Ingen agter den krig, som Guds rige er stedt i. O, du min frelser, om jeg kunde flygte fra alt dette! At leve her, er at leve i løvens hule – Theodorus. Julian! Prins Julian. Jo, jo; kun et under kan frelse os. Theodorus. O, så hør; – det under er sket! Prins Julian. Hvad mener du? Theodorus. Så hør da, hvad der drev mig til Konstantinopel; – et syn –! Prins Julian. Et syn, siger du? Tal, tal! – – Nej, vent; – der kommer nogen. Lad som intet. (En høj smuk middelaldrende mand i en kort kappe kommer fra venstre fulgt af to slaver, som bærer bøger og pergamentruller. De går alle tre hen mod skibstrappen ved rækværket, hvor båden venter nedenunder.) Den fremmede. Tab intet i vandet. Husk på, hvad I bærer der, er mere værd end guld. Prins Julian. Med tilladelse, gives der noget, som er mere værd end guld? Den fremmede. Kan du købe visdom for guld? Prins Julian. Sandt, sandt. Men hvor sejler du hen med dine skatte? Den fremmede. Til Athen. Prins Julian. Til Athen? O, rige herre, så ejer du jo ikke din egen rigdom. Den fremmede. Hvi så? Prins Julian. Er det vismands værk at føre ugler til Athen? Den fremmede. Mine ugler forliges ikke med kirkelyset i kejstaden. (til en af slaverne.) Ræk mig hånden, Thoas! (vil stige ned.) Slaven Thoas. (sagte.) Herre, herre, – ved guderne, det er ham! Den fremmede. Ham? Ha! (betragter prinsen opmærksomt men dulgt.) Du smilte nys; – hvad smilte du ad? Prins Julian. Da du klaged over kirkelyset, tænkte jeg på om det ikke snarere var det store lys i læresalen, som skar dig for stærkt i øjnene. Den fremmede. Misundelse rummes ikke under den korte kappe. Prins Julian. Hvad ikke rummes, det stikker frem. Den fremmede. Du har en spids tunge, høje Galilæer! Prins Julian. Hvorfor Galilæer? Hvad er mit Galilæer-mærke? Den fremmede. Hofklædningen. Prins Julian. Silke og guld sømmer sig for den sejrende kirke. Men sig mig, hvad søger du i Athen? Den fremmede. Hvad søgte Pilatus? Prins Julian. Ej, hvad! Er ikke sandheden her, hvor Libanius er? Den fremmede (ser visst på ham.) Hm! – Libanius, ja! Libanius er ked af kampen, herre! Prins Julian. Ked? Han? Den altid sejrende – Den fremmede. Han er ked af at vente på sin ligemand. Prins Julian. Kan Libanius tænke at finde sin legemand? Den fremmede. Han findes. Prins Julian. Hvor? Hvem? Nævn ham! Den fremmede. Det er farligt. Prins Julian. Hvorfor? Den fremmede. Er du ikke hofmand? Prins Julian. Og hvad så? Den fremmede (sagtere.) Er det ikke farligt at prise kejserens efterfølger? Prins Julian. Ha! Den fremmede. Forråd mig ikke! Prins Julian. Jeg forråder ingen; – men hvor kan du – Den fremmede. Hvorfor holdes prinsen som iblinde, – fjernt fra læresalens lys – Prins Julian. Det er for at bevare troen ren! Den fremmede. Har prinsen så ringe tro til sin tro? Hvad ved han om sin tro? Hvad ved en kriger om sit skjold før det har skærmet ham? Prins Julian. Sandt; sandt – Den fremmede. Jeg vil sige dig det. Det er kejseren, som holder ham borte fra visdomslærerne. Kejseren har ikke ordets guddommelige gave. Kejseren tåler ikke at hans efterfølger lyser over riget – Prins Julian (forvirret.) Og det vover du –! Den fremmede. Ja, ja, du vredes over min tale. Prins Julian. Ingen vrede; jeg står prinsen nær; men jeg gad vide –. Gå tilside, Theodorus, jeg må tale lidt med denne mand. (fjerner sig nogle skridt med den fremmede.) Du sagde lyse? Lyse over riget? Hvad ved du, hvad ved I alle om prins Julian? Den fremmede. Kan Sirius dølges af en sky? Vil der ikke hist eller her gives en rift, hvor den glider med glans forbi? Prins Julian. Lige til; jeg beder dig. Den fremmede. Kejserpalatset er som et bur, hvor avind holder prinsen fangen. Buret er ikke tæt nok. Stundom lader han et sælsomt ord falde; hofkrybet – tilgiv mig, herre – hofmændene bærer det ud, til spot; den dybe mening er ikke til for dem, – tilgiv, – for de fleste er den ikke til. Prins Julian. For ingen; for ingen! Den fremmede. For os. Ja, han kunde lyse! Går der ikke sagn om ham fra hans barne-år i Kappadocien, da han under ordkamp med sin broder Gallus tog gudernes sag og forsvarede dem mod Galilæeren! Prins Julian. Det var spøg; taleøvelser – Den fremmede. Hvad har ikke Mardonius optegnet om ham? Og Ekebolios siden? Hvad kunst lå der ikke allerede i drengens tale; hvad skønhed, hvad ynde i tankernes lette leg! Prins Julian. Og det tykkes dig? Den fremmede. Hvad mig tykkes, ligger der kun liden vægt på. Men jeg kunde nævne ham, som prinsen hader mest. Prins Julian (griber ham om armen.) Libanius! Har Libanius talt om – om prinsen! Hvad sagde han!? Den fremmede. Han sagde: se hin fyrstelige Galilæer; han er åndens Achilles! Prins Julian. Achilles! (sagtere.) Min moders drøm! Den fremmede. Der inde i de åbne læresale står kampen. Ordets pile hviner; viddets hvasse sverd knittrer i slaget; de salige guder sidder smilende i skyen – Prins Julian. O, vig fra mig med dit hedenskab! Den fremmede. – og heltene går hjem til lejren, med erkendelsens bytte og med løv om panden. Men Achilles er ikke iblandt dem; – Achilles er vred – Prins Julian. Achilles er ulykkelig! – Men kan jeg tro det! O, sig mig –, jeg svimler –; alt det har Libanius sagt? Den fremmede. Kan du tvivle? Prins Julian. Men, mand, hvorledes forliges det med al den hån og spot –? Den fremmede. Galilæer-rænker, for at tårne en mur mellem de to kæmper. Prins Julian. Det var ikke Libanius –? Epigrammerne kom ikke fra ham? Den fremmede Nej, nej! Prins Julian. Ikke det om Atlas med de skrå skuldre? Den fremmede. Nej, nej, siger jeg! Prins Julian. Heller ikke verset om aben i hofklæder? Den fremmede. Det er digtet i paladset. Din tunge er hvass; hvem ved om ikke du selv – Prins Julian. Jeg –! Den fremmede. Havde prinsen kendt sin fiende, havde han ikke straffet ham så hårdt. Prins Julian. Hvad taler du om? Den fremmede. Nu er det for sent. Farvel! Prins Julian. Ven og broder, hvem er du? Den fremmede. En mand, som sørger fordi det store går under. Prins Julian. Hvad kalder du det store? Den fremmede. Det uskabte i det skiftende. Prins Julian. Lige mørkt for mig. Den fremmede. Der er en hel verden, som Galilæeren er blind for. I den er tilværelsen en fest mellem billedstøtter og under tempelsange, med fyldte skåler og med løv i håret. Jeg ved den, som kunde være kejser i dette store strålende rige. Prins Julian. Ja, med salighedens forlis! Den fremmede. Hvad er salighed? Genforening med ophavet. Prins Julian. Ja, i bevidst liv; – genforening for mig, som den jeg er! Den fremmede. Genforening, som dråbens med havet. Prins Julian. O, havde jeg lærdom –! Havde jeg våben at løfte mod dig! Den fremmede. Du er væbnet, herre! Prins Julian. Ha! Den fremmede. Lev vel! Her er sandheden landflygtig. Men jeg går med løftet pande; – hist, som her, er Helios over mig. (han stiger ned i båden, der ror bort mod et skib langt ude.) Prins Julian. (ser længe efter ham.) Hvem var han, den gådefulde mand? Theodorus. Hør mig, Julian –! Prins Julian (i livlig bevægelse.) Han forstod mig! Og Libanius selv; den store Libanius! Tænk dig – han har sagt –! O, hvor skarpt er dog det hedenske øje – Theodorus. Det var en fristelse – Prins Julian. (uden at agte på ham.) Jeg holder det ikke længer ud her ved kejserhoffet. Her forhånes jeg; de ler bag min ryg; – her er ingen, som tror på at der bor noget i mig; de spotter mine lader, min tale; de går efter mig; de vrænger ad mig; – o, jeg føler det, Kristus viger fra mig; jeg blir ond her! Theodorus. O, du ved ikke, – du er en særlig benådet –! Prins Julian (går op og ned.) Jeg er den, som Libanius gad kæmpe med. Han kalder mig sin ligemand. Det er mig han venter på – Theodorus. Hør, hør; Kristus venter på dig! Prins Julian. Hvad mener du? Theodorus. Synet, som fører mig til Konstantinopel – Prins Julian. Ja, ja, synet –? Theodorus. Det var hjemme for en måned siden. Da kom det rygte ud at hedningerne plejede at samles lønligt ved nattetid i Cybeles tempel. Prins Julian. Og så? Theodorus. Alle troende rejste sig i harme. Under salmesang og med de hellige faner foran drog vi gennem staden og faldt over de ugudelige; vi tog deres kostbarheder fra dem; mange dræbtes i husene; – o, det var en stor tid til Guds ære! Tredje nat, da alt var over, lå jeg i brændende hede og kunde ingen søvn få. Med et så jeg foran mig ved væggen et hvidt skinnende lys, og i lys-skæret stod en mand i en sid kåbe. Der gik stråler ud fra hans hår; han holdt et rør i armen og fæsted sine øjne mildt på mig. Prins Julian. Det så du! Theodorus. Jeg så det. Og da talte han og sagde: stat op, Theodorus, søg ham som skal arve jordens rige og byd ham gå ind i løvehulen. Prins Julian. O, sælsomt, sælsomt! Og nu mødet med hin vismand –! Ja, det er Guds vilje at jeg skal søge Libanius, liste ham hans lærdom af; slå de vantro med deres egne våben; slå, slå, sejre for Herrens sag. Theodorus. Nej, således er det ikke ment. Prins Julian. Kan du tvivle? Libanius, han er bjergenes løve; og læresalen – Theodorus. Jeg siger dig, det er ikke så; thi skikkelsen føjed til: sig ham, han skal ryste kejserstadens støv af sine fødder, vende den rygen og aldrig gense den mere. Prins Julian. Altså bort? Jeg skal bort. O, hvor finder jeg lys i dette! (Prins Gallus, en smuk stærkbygget mand på henved 25 år, med lyst krøllet hår og fuldt væbnet, kommer fra venstre side.) Prins Julian (imod ham.) Gallus, Gallus! Prins Gallus. Hvad godt? (peger på Theodorus.) Hvem er det? Prins Julian. Theodorus. Prins Gallus. Hvilken Theodorus? Nå, ham. Er du her? Velkommen. Prins Julian. O, ved du det? Kejseren har spurgt efter dig. Prins Gallus. Nu? I nat? Prins Julian. Ja, ja. Prins Gallus. Det gælder død eller landsforvisning. Theodorus. Herre og frelser! Prins Julian. Hvad aned jeg ikke! Men tal, tal! Prins Gallus. Kejserens spejdere har fængslet mit sendebud i Alexandria. Prins Julian. Dit sendebud? Gallus, hvad har du vovet? Prins Gallus. O, hvem kan leve dette liv i uvisshed og angst? Ja, jeg har skikket et spørgsmål til Osiris-presterne i Abydos – Prins Julian. Ha, oraklet; det var det –! Theodorus. Hedenskab! Prins Gallus. Hedenskabet skulde man nok sætte sig ud over, men – ja, nu er det for sent –, jeg har spurgt om udfaldet af Perser-krigen. Prins Julian. Hvilket afsind! Kejserens liv og død ligger i det spørgsmål; – han tilgiver dig aldrig! Prins Gallus. Lad komme, hvad der vil; alt andet er bedre end fangenskabet her – Prins Julian (falder ham i armene.) O, ti, ti! Prins Gallus. Væk fra mig! Du er fejg; men jeg tåler det ikke længer; jeg vil skrige det ud på alle torve – (til Theodorus.) Har du set ham? Har du set morderen? Prins Julian. Gallus! Broder! Theodorus. Morderen! Prins Gallus. Morderen i kejserkåbe; min faders morder, min stedmoders, min ældste broders – Prins Julian. O, du kalder fordærvelse over os! Prins Gallus. Elleve hoveder faldt på en gang; elleve lig; vor hele slægt; – ha, men du kan tro, samvittigheden tumler med ham; den risler ham gennem benpiberne som en orme-mylder. Prins Julian. Hør ikke på ham! Bort, bort! Prins Gallus (griber Julian i skulderen.) Stå; det er kanske dig, som har forrådt mig! Prins Julian. Jeg! Din egen broder –! Prins Gallus. Å, hvad broder, broder! Tror du ikke jeg ved, hvad alle hvisker om? Det er jo dig, som skal være hans efterfølger – Prins Julian. Aldrig, det sværger jeg dig, lader jeg mig slæbe did! Min vej er mærket –; jeg vil ikke! O, du almægtige Gud, – jeg på tronen; – nej, nej, nej! Prins Gallus. Ha-ha; godt spillet, histrio! Prins Julian. Du ved ikke, hvad der er hændt. Jeg ved det knapt selv. O, Theodorus, om dette hoved skulde salves! Var det ikke et frafald? En dødssynd? Vilde ikke Herrens hellige olje brænde mig som dryppende bly! Prins Gallus. Da måtte vor høje frænde være skaldet, som Julius Cæsar. Prins Julian. Forbryd dig ikke. Giv kejseren hvad kejserens er – Prins Gallus. Din moders blod –! Prins Julian. Det var soldaterne; det var oprørerne, – onde rådgivere – Prins Gallus. Du har anlæg for dit høje kald. Prins Julian. O(i gråd.) O, Gallus, om jeg fik dø eller forjages i dit sted! Jeg forspilder min sjæl her; jeg skulde tilgive, – men jeg kan det ikke; det onde vokser i mig; had, hævn hvisker – Prins Gallus (hurtigt.) Der kommer han! (griber efter sverdet.) Prins Julian. Vær sindig, dyrebare broder! (Kejseren med hele sit følge kommer fra kirken; Theodorus træder tilbage mellem trægrupperne til højre.) Kejser Konstantius. Jeg længes efter påskemåltidet; min kapuanske kok har opfundet nogle nye fastespiser; karpenakker i Chios-vin og – (standser) Der står de begge! Slaven Memnon (sagte.) Nu straks, herre! Kejser Konstantius (nogle skridt frem.) Gallus; frænde! (kysser ham.) I ser det alle. Bøj jer; hils Cæsar Gallus! Prins Gallus. Cæsar! Prins Julian. Ha! Kejser Konstantius. Nærm dig ikke! Han er den ældste. Han har nu en under-kejsers værdighed. Hvad håb har du gjort dig? Hvad har du –? Bort, bort, siger jeg! Prins Gallus (ser jeg fortumlet om.) Jeg – jeg Cæsar! Kejser Konstantius. Inden tre dage drager du til hæren i Asien. Perser-krigen ligger dig jo stærkt på hjerte – Prins Gallus. O, min nådigste herre –! Kejser Konstantius. Tak mig i gerning. Kong Sapores står vest for Eufrat; det er din sag at slå ham. – Og du, Julian, fromme ven og broder, – det måtte så være – Prins Julian. Velsignelse over kejserens vilje! Kejser Konstantius. Ingen ønsker! Men hør, jeg har også tænkt på dig; nu kan du ånde i Konstantinopel. Prins Julian. Ja, Kristus være lovet, nu kan jeg ånde her. Kejser Konstantius. Du ved det alt? Prins Julian. Hvilket? Kejser Konstantius. Sofisten Libanius er forvist. Prins Julian. Libanius! Forvist? Kejser Konstantius. Jeg har forvist ham til Athen. Prins Julian. Ha! Kejser Konstantius. Der ude ligger skibet; han sejler i nat. Prins Julian. (sagte.) Ham selv; ham selv! Kejser Konstantius. Du har jo længe ønsket det; det være dig et vederlag, Julian – Prins Julian. (griber hans hånd.) Vis mig en nåde, herre! Kejser Konstantius. Kræv, hvad du vil. Prins Julian. Lad mig rejse til Athen. Kejser Konstantius. Du – til Athen. Prins Julian. Ja, ja, – did! Kejser Konstantius. Og hvad vil du der? Prins Julian. Som Daniel, ind i løvens hule. Kejser Konstantius. Jeg forstår deg. Og du tror dig stærk nok –? Prins Julian. Gud Herren har sendt mig bud i natten. Kejser Konstantius. Julian! Prins Julian. Du var selv hans redskab uden at vide det. Alt jordisk begær er veget fra mig; lad mig gå og rense verden – Prins Gallus (sagte til kejseren.) Føj ham; – det vil holde ham fra at pønse på større ting. Kejser Konstantius. Gå med Gud. Hvor skulde jeg kunne nægte dig noget? (råber.) Fremad! Næst efter mig, Cæsar Gallus! (Toget sætter sig i bevægelse.) Prins Gallus (sagte.) Helena; hvilket eventyr, – hvilken drøm! Prinsesse Helena. O, Gallus, nu dages det over os. Prins Gallus. Men hvem er skyld i dette –? Prinsesse Helena. Hys! Prins Gallus. Du, du? Eller – kejserinden? Prinsesse Helena. Memnons spartanske hund. Prins Gallus. Hvad mener du? Prinsesse Helena. Memnons hund. Julian har givet den et fodspark; det er det, som hævnes. Kejserinde Eusebia (sagte og bleg, til kejseren.) Hvad har du vovet, Konstantius? Lægge rigets skæbne i de to brødres hænder! Kejser Konstantius. Elleve skygger fordred det. – Musik; musik! (Alle, undtagen Prins Julian og Theodorus, ud til venstre.) Prins Julian. Gallus hans efterfølger; og jeg – fri, fri, fri! Theodorus. Vidunderligt er Herrens råd åbenbaret. Prins Julian. Theodorus, vil du følge mig? Theodorus. Ja, jeg følger dig. Prins Julian (ser ud fra balustraden.) Der letter de anker. God bør, du verdens vismand; din overvinder er i kølvandet. (råber) Ha! Theodorus. Hvad var det? Prins Julian. Der faldt en stjerne. Anden handling. (I Athen. En åben plads, omgiven af søjlegange, nær ved havnen. Solnedgang.) (Gregor fra Nazians og flere af højskolens lærlinge spadserer i spredte klynger op og ned i søjlegangene. En større flok løber støjende over pladsen; larm langt borte. Basilius fra Cæsaræa, en fint bygget ung mand, sidder læsende ved en sokkel.) Basilius fra Cæsaræa. Hvad betyder hine vilde skrig? Gregor fra Nazianz. Der er landet et skib fra Efesus. Basilius fra Cæsaræa. Med nye lærlinge? Gregor fra Nazians. Ja. Basilius fra Cæsaræa. (står op.) Så får vi en larmfuld nat. Kom, kom, Gregor; lad os ikke se al den uterlighed. Gregor fra Nazianz (peger ud.) Se did. Er det et lysteligere syn? Basilius fra Cæsaræa. Prins Julian; – med roser i håret, med blussende ansigt – Gregor fra Nazianz. Ja, og bag efter ham denne ravende tin-øjede flok. Hør, hvor de lamme tunger laller af vin! De har siddet hele dagen i Lykons taverne. Basilius fra Cæsaræa. Og det er vore egne, Gregor; det er kristne allesammen. Gregor fra Nazianz. Så kalder de sig. Kaldte ikke Lampon sig kristen, – han, som voldtog oljehandleren Zenos datter? Og Hilarius og de to andre, der bedrev det, jeg væmmes ved at nævne – Prins Julians stemme (udenfor til venstre.) Eja, se, se, – Kastor og Pollux fra Kappadocien! Basilius fra Cæsaræa. Han har fåt øje på os. Jeg vil gå; jeg tåler ikke at se ham således. Gregor fra Nazianz. Jeg bliver; han trænger vel til en ven. (Basilius fra Cæsaræa går ud til højre. I det samme kommer Prins Julian og en skare af unge mænd larmende ud fra en trang gade; han har uredt hår og skæg og er iført en sønderreven kappe.) Skaren. Leve vort lys! Leve visdoms-elskeren! Prins Julian. Al smiger er spildt. Ikke et vers mere får I idag. En ung mand. Når vor fører tier, blir det tomt som morgenen efter en fest. Prins Julian. En ny leg! Det skal være om rettergang – Hele skaren. Ja, ja, – prins Julian på dommersædet! Prins Julian. Væk med prinsen! Der står den rette mand. Hvo er vel dreven i retslæren som Gregor fra Nazianz? Flere stemmer. Det er sandt! Prins Julian. På dommersædet, Gregor; jeg er en anklaget. Gregor fra Nazianz. Jeg beder dig, ven, lad mig være udenfor. Prins Julian. På dommersædet, siger jeg! På dommersædet! (til de andre.) Hvad har jeg forbrudt? Flere stemmer. Ja, hvad skal det være? En enkelt. Lad det være noget galilæisk, som hedningerne kalder det. Prins Julian. Rigtig; noget galilæisk. Nu har jeg det. Jeg har nægtet at svare kejseren skat – Mange stemmer. Ha-ha-ha! Prins Julian har nægtet at svare kejseren skat! Prins Julian. Her føres jeg frem; – skubbet i nakken; med sammensnørte hænder – En lærling. Vise dommer, – se denne ugudelige mand; han vægrer sig for at betale kejseren skat. Prins Julian. Tillad mig at kaste et ord i retfærdighedens vægtskål. Jeg er en græsk borger. Hvor meget er en græsk borger kejseren skyldig? Gregor fra Nazianz. Hvad kejseren kræver. Prins Julian. Godt; men hvor meget, – ja, svar nu som om kejseren selv var tilstede –, hvor meget tør kejseren kræve? Gregor fra Nazianz. Alt. Prins Julian. Det var sandelig svaret, som om kejseren selv var tilstede. Men nu er der en knude; thi der står skrevet: Giv kejseren, hvad kejserens er, – og Gud hvad Guds er. Gregor fra Nazianz. Og hvad så? Prins Julian. Så sig mig, o vise dommer, – hvor meget af mit hører Gud til? Gregor fra Nazianz. Alt. Prins Julian. Og hvor meget af Guds ejendom har jeg lov til at give kejseren? Gregor fra Nazianz. Ikke mere af denne leg! Stemmer. Jo, jo; svar ham! Prins Julian. Hvor meget af Guds ejendom tør kejseren kræve? Gregor fra Nazianz. Jeg svarer ikke; det er oprør og bespottelse; – lad mig komme bort. Mange stemmer. Slå ring om ham! Prins Julian. Hold ham fast! Hvad, du ulykkelige dommer, du har forplumret kejserens sag, – og nu vil du flygte til Skyterne! Frem for mig! Svar mig, I vordende vismænd, – har han ikke villet unddrage sig kejserens magt? Lærlingerne. Jo, jo! Prins Julian. Og hvad straf sætter I for den ugerning? Stemmer. Døden! Døden i et vinkar! Prins Julian. Lad os tænke efter. Hvor er grænsen for kejserens magt? Nogle lærlinge. Kejserens magt er uden grænse. Prins Julian. Det skulde jeg mene. Men at ville unddrage sig det grænseløse, o, I venner, er ikke det vanvid? Lærlingene. Jo, jo; Gregor fra Nazianz er gal! Prins Julian. Og hvad er så vanvid? Hvad dømte vore forfædre om den ting? Hvad lærte de egyptiske prester? Og hvad siger Maximus, mystikeren, og de andre visdomsvenner i Lille-Asien? De siger at den himmelske gåde åbenbarer sig i den vanvittige. Vor Gregor er altså i særligt forbund med det himmelske i det han sætter sig op mod kejseren. Libationer og sange til Gregors pris! En æresstøtte for Gregor fra Nazianz! Lærlingene (under latter og jubel.) Priset være Gregor fra Nazianz! Leve Prins Julian! Leve vor store dommer! (Libanius fulgt af sine slaver og mange lærlinge kommer over pladsen.) Libanius. Ej, se, – min broder Julian lærer på torvet! Prins Julian. Når visdommen vandrer ud, får dåren tilhørere. Libanius. Er visdommen vandret ud? Hvorhen, hvorhen? Prins Julian. Til Piræus. Libanius. Hvorfor til Piræus? Prins Julian. Ved du ikke, min Libanius, der er landet et skib – Libanius. Ej, hvad bryder jeg mig om skibet. Prins Julian. Det er lastet med lærdoms-emner. Libanius. Det kommer jo fra Efesus! Prins Julian. Er ikke guldet lige tungt, hvor det kommer fra? Libanius. Guld? Ha-ha! De gyldne beholder Maximus for sig selv; dem slipper han ikke. Hvem, tror I, kommer hid? Kræmmersønner, håndværkeres førstefødte. Guld! Ja, I unge, jeg skal mynte mangelen på guld om til guld for jer. Hør og lær! Se mine medbrødre, hine mænd, der kalder sig visdomselskere; hist stimler de sammen på landgangsbroen; der puffes de, mundhugges, bides, glemmer al anstand, – og hvorfor? For at rive de rigeste til sig. Hvilken beskæmmelse, mine venner, når det siden viser sig – ha-ha-ha! Ja, I ynglinge, her ser I hvad de jordiske begæringer – Prins Julian. Holdt; holdt, du genfødte Diogenes; skelden kommer så meget guld på engang til Athen. Libanius. Du spøger. Prins Julian. Præfekten Milons to sønner er ombord. Libanius. Hvad siger du! Prins Julian. Den lærer, som får dem at opdrage, behøver ikke at drikke af den hule hånd. Libanius. Præfekten Milons sønner! Hin ædle Milon, som sendte kejseren syv persiske heste med sadeltøj syet med perler – Prins Julian. Mange fandt, det var for ringe gave for Milon. Libanius. Meget sandt. Milon burde sendt et vers, eller han skulde sendt en tale eller et brev. Milon er en rigt udrustet mand; – hele præfekten Milons slægt er rigt udrustet – Prins Julian. Mest de to ynglinge – Libanius. Det vil jeg tro; nu gælder det blot hvad hænder de falder i. Så bragte skibet dog guld, o Julian! Thi er ikke åndens evner det ægte guld? Afsted til havnen; hjælp mig, I unge! Lærlingene. Til havnen, til havnen! Vi skal slå som panthere for Libanius! (Alle ud til højre; kun Prins Julian og Gregor fra Nazianz blir tilbage i søjlegangen.) Prins Julian. Se, hvor de boltrer sig lig en flok fauner. Hvor de slikker sig om mundkrogene efter det måltid, som vil vanke inat. Havde de i denne stund et suk til Gud, skulde det være at han vilde tømme deres maver for frokosten. Gregor fra Nazianz. Julian! Prins Julian. Se kun på mig; jeg er ædru. Gregor fra Nazianz. Jeg ved det. Du er mådeholden i alle ting. Og dog lever du dette liv med. Prins Julian. Er det ikke som om en dæmon var over mig? Går det mig ikke her, som i kejserpalatset? overalt? Dvæler jeg længere tid på et sted, bryder jeg selv min agtelse ned. (knytter hænderne.) At jeg dog aldrig kan mærke det, før det er for sent! – Men det er kejserens skyld. Havde han ikke således fra barnsben af holdt mig som en fange – Gregor fra Nazianz. Jeg tror det er dit hede sind, Julian – Prins Julian. Denne Libanius! Hvorledes gik jeg ikke ydmyg frem for det menneske, bøjed mig for ham, kyssed ham og kaldte ham min store broder! Gregor fra Nazianz. Ja, det var alle kristnes mening at du drev det for vidt. Prins Julian. Og dog kom jeg med højtid i sjælen. Jeg så i ånden en vældig kamp mellem os to; – verdens sandhed, som skulde brydes imod Guds sandhed. Hvor havde jeg mine øjne? Jeg ser dog ellers klart. – Jeg vil sige dig det, Gregor, – Libanius er ingen stor mand. Gregor fra Nazianz. Da råber dog hele Grækenland at han er det. Prins Julian. Og dog er han ingen stor mand, siger jeg dig. Libanius har stor lærdom, men han er ingen stor mand. Libanius er misundelig; han er forfængelig; han er grisk. Kommer du til ham, kan han regne dig op alle dyders væsen og natur. Han har dem på rede hånd, som urterne i en apothekers skuffer. Men øver han dem? Er hans liv som hans lære? Han en stoiker, – ha-ha! Smigrede han ikke kejseren indtil han blev forjaget? Smigrede han ikke mig ved vort sammentræf i Konstantinopel? Og hvad er jeg ham nu! Nu sender han breve til Gallus, til Cæsar Gallus, til kejserens efterfølger, og ønsker ham til lykke med hans fremgang mod Perserne. O, når jeg hører råbet: Libanius er stor! da gad jeg spytte Græker-folket i ansigtet! Basilius fra Cæsaræa (kommer fra højre.) Breve! Breve fra Kappadocien! Gregor fra Nazianz. Også til mig? Basilius fra Cæsaræa. Se her; fra din moder. Gregor fra Nazianz. Min fromme moder! Prins Julian (til Basilius.) Er det din søster, som skriver? Basilius fra Cæsaræa. Ja, det er Makrina. Hun melder både tunge og sælsomme tidender. Prins Julian. Hvilke; hvilke? Basilius fra Cæsaræa. Først om din broder Gallus. Han øver et strængt herredømme i Antiochia. Prins Julian. Ja, Gallus er hård. Skriver Makrina «strængt herredømme»? Basilius fra Cæsaræa. Makrina skriver «blodigt – Prins Julian. Ha, jeg tænkte det! Hvorfor gav dog kejseren ham denne ryggesløse enke, denne Konstantina, til ægte! Havde han dog givet ham den anden søster – Gregor fra Nazianz. (læsende.) O, hvad uhørt skændighed! Prins Julian. Hvad er det, ven? Gregor fra Nazianz. (til Basilius.) Nævner Makrina intet om hvad der går for sig i Antiochia? Basilius fra Cæsaræa. Intet nøjere. Hvad er det? Du er bleg – Gregor fra Nazianz. Du kendte dog den ædle Clematius, Alexandrineren? Basilius fra Cæsaræa. Ja, ja; – hvad er det med ham? Gregor fra Nazianz. Han er myrdet, Basilius! Basilius fra Cæsaræa. Hvad siger du? Myrdet? Gregor fra Nazianz. Jeg kalder det myrdet; de har henrettet ham uden lov og dom. Prins Julian. Hvem? Hvem har henrettet ham? Gregor fra Nazianz. Ja, hvem? Hvor kan jeg sige, hvem? Min moder fortæller sammenhængen således: Clematius's svigermoder var bleven optændt af en uren elskov til sin datters mand; men da hun ingen vej kunde komme med ham, skaffede hun sig gennem en bagdør adgang til palatset – Prins Julian. Hvilket palats? Gregor fra Nazianz. Min moder skriver kun palatset. Prins Julian. Nu? Og så –? Gregor fra Nazianz. Man ved kun at hun der har skænket en fornem og mægtig kvinde et meget kostbart smykke for at udvirke en dødsdom – Prins Julian. Ha, men den fik de ikke?! Gregor fra Nazianz. De fik den, Julian! Prins Julian. O, Jesus! Basilius fra Cæsaræa. Forfærdeligt! Og Clematius –? Gregor fra Nazianz. Dødsdommen blev sendt til stadtholderen Honoratus. Denne svage mand voved ikke at modsætte sig så høj befaling. Clematius blev fængslet og henrettet tidligt næste morgen, uden at han, som min moder skriver, fik åbne sin mund til forsvar. Prins Julian. O, er det ikke som om en forbandelse fulgte med højheden og med herredømmet! Basilius fra Cæsaræa. Så åbenbar vold; midt i den store stad! Hvor er vi; hvor er vi?! Prins Julian. Ja, du må vel spørge, hvor er vi! En kristen morder, en kristen bolerske, en kristen – Gregor fra Nazianz. Klager bøder ikke på denne sag. Hvad agter du at gøre? Prins Julian. Jeg? Jeg vil kaste mig ned for Herren min Gud og takke ham at han tog magtens fristelse fra mig. Gregor fra Nazianz. Godt; men så –? Prins Julian. Jeg forstår dig ikke –? Gregor fra Nazianz. Så hør. Du må ikke tro, det er nok med mordet på Clematius. Denne uhørte skændselsdåd har slåt ned som en pest over Antiochia. Alt ondt vågner op og myldrer frem af sine smuthuller. Min moder skriver at det er som en stinkende afgrund havde åbnet sig. Kvinder angiver sine mænd, sønner sine fædre, presterne sine menigheds-lemmer – Prins Julian. Ja, jeg kan vide det; ingen er sikker. O, Gregor, om jeg kunde flygte til verdens grænse! Gregor fra Nazianz. Din plads er på verdens navle! Prins Julian. Hvad kræver du? Gregor fra Nazianz. Du er denne blodige Cæsars broder; – træd frem for ham; han kalder sig jo en kristen; kast ham hans gerning i øjnene, – slå ham til jorden i angst og nag – Prins Julian (vigende.) Afsindige, hvad tænker du! Gregor fra Nazianz. Har du ham kær? Vil du frelse ham? Prins Julian. Jeg havde Gallus kær som ingen anden. Gregor fra Nazianz. Du havde –? Prins Julian. Så længe han kun var min broder. Men nu –; er han ikke Cæsar? Gregor, – Basilius, – o, I dyrebare venner, – jeg skælver for mit liv; jeg ånder i rædsel for Cæsar Gallus. Er ikke selv min tilværelse en fare for ham! Gregor fra Nazianz. Hvorfor kom du til Athen? Du lod det spredes med pomp og bram over landene: prins Julian rejser til Athen for at bekæmpe den falske visdom; for at hævde den kristne sandhed imod hedenskabets løgn. Hvad har du virket? Prins Julian. O, det var heller ikke her slaget skulde stå. Gregor fra Nazianz. Nej, det var ikke her; – ikke med talemåde imod talemåde, ikke med bog imod bog, ikke med ordets fægtende leg i læresalen! Nej, Julian, det er ude i livet, du skal møde frem, med livet til indsats – Prins Julian. Jeg ser det; jeg ser det! Gregor fra Nazianz. Ja, som Libanius ser det! Ham spotted du. Han vidste alle dyders væsen og natur. Men læren var ham kun en lære. Hvor meget af dit hører Gud til? Hvor meget tør kejseren kræve? Prins Julian. Du sagde selv, det var oprør – Gregor fra Nazianz. Mod hvem? Mod Gud eller kejseren? Prins Julian. (rask.) Nu vel; skal vi følges? Gregor fra Nazianz. (afvisende.) Jeg har min lille kreds; jeg har min slægt at værge om. Videre går ikke min magt og mine evner. Prins Julian (vil svare; pludselig lytter han mod højre og råber:) Til bacchanal! Basilius fra Cæsaræa. Julian! Prins Julian. Til bacchanal, I venner! (Gregor fra Nazianz ser et øjeblik på ham, derpå går han op ad søjlegangen til venstre. Store flokke af højskolens lærlinge, med de ny-ankomne imellem sig, stormer under larm og skrig ind på torvet.) Basilius fra Cæsaræa. Julian, vil du høre mig? Prins Julian. Se, se; de har ført sine nye venner i bad, – salvet deres hår. Se, hvor de svinger kniplerne; hvor de hyler og slår i brostenene. Hvad vilde Perikles sige, hvis et under vakte ham idag? Basilius fra Cæsaræa. Kom, kom! Prins Julian. Ha, se ham, som de driver nøgen imellem sig. Der kommer danserinder. Ha, ser du hvad –! Basilius fra Cæsaræa. Fy, fy, – vend dit øje bort! (Aftenen er falden på. Hele skaren lejrer sig på torvet; der bringes vin; danserinderne danser ved fakkelskin.) Prins Julian (efter en kort taushed.) Sig mig, Basilius, hvorfor var den hedenske synd så skøn? Basilius fra Cæsaræa. Du fejler, ven; der er digtet og berettet skønt om den hedenske synd; men den var ikke skøn. Prins Julian. O, hvad siger du? Var ikke Alkibiades skøn når han, hed af vin, som en ung gud stormed med sine venner gennem Athens gader ved nattetid? Var han ikke skøn i sin trods, når han håned Hermes og hamred på borgernes døre, – når han råbte på deres hustruer og døtre, mens kvinderne derinde skalv og ønsked sig intet heller end at – Basilius fra Cæsaræa. O, jeg beder dig bønligt, lån mig øre. Prins Julian. Var ikke Sokrates skøn i symposiet? Og Platon og alle de glade svælgende brødre? Og dog bedrev de ting, som hine fuskere der borte skulde sværge sig fra Gud på, om nogen beskyldte dem for det. Og tænk dig så Ødipos, Medea, Leda – Basilius fra Cæsaræa. Digt, digt; – du blander digt og sandhed sammen. Prins Julian. Er ikke digtet sandhed i din forestilling? Og se så til vore hellige skrifter, både de ældre og de nye. Var synden skøn i Sodoma og Gomarrah? Og dog var det hin samme synd, Basilius, som Sokrats selv ikke veg tilbage for. O, når jeg lever dette levnet i storm og sværm, tænker jeg tidt på om sandheden er skønhedens fiende. Basilius fra Cæsaræa. Og i en slig stund kan du kræve skønhed; – efter det, som du nys har hørt – Prins Julian –. (holder sig for ørene.) Ikke et ord mere om hine rædsler! Alt det fra Antiochia vil vi ryste af os. – Sig mig, hvad skriver Makrina mere? Det var noget andet –; jeg synes du sagde –; hvad kaldte du de øvrige tidender? Basilius fra Cæsaræa. Sælsomme. Prins Julian. Ja, ja; hvad var det? Basilius fra Cæsaræa. Hun skriver om Maximus i Efesus. Prins Julian. (levende.) Mystikeren! Basilius fra Cæsaræa. Ja, denne gådefulde mand. Nu er han dukket op igen. Hele Asien er i gæring. Maximus nævnes på alles læber. Enten er han en bedrager, eller han står i pakt med ånder. Selv kristne drages underlig hen af hans bespottelige gerninger. Prins Julian. Mere, mere; jeg beder dig! Basilius fra Cæsaræa. Der er ikke mere om ham. Hun føler hans brøde som et ansvar, siger hun; thi han lokker tanken ud over grænsen for det, som mennesket tør ville. Prins Julian. Ja, – dette med ansvar; det er noget som jeg tidt –. O, Basilius, hun må være en sjelden kvinde, din søster. Basilius fra Cæsaræa. I sandhed, det er hun. Prins Julian. Når du meddeler mig af hendes breve, er det som om der bæres digte med vinden til mig langvejs fra. Sig mig, står endnu hendes tanke til at drage ind i ensomheden? Basilius fra Cæsaræa. Den tanke står fast. Prins Julian. Hun, som alle gaver er drysset ned over. Hun som jo er ung, skøn, – som har rigdom og sjelden kundskab. Ved du vel, Basilius, jeg brænder efter at få se hende. (hæftigt.) Hvad vil hun i ensomheden? Basilius fra Cæsaræa. Jeg har jo fortalt dig, hendes brudgom døde. Prins Julian. En brudgom, som hun aldrig har kendt; en brudgom, som hendes faders vilje gav hende mens hun endnu var barn – Basilius fra Cæsaræa. Hun kalder ham sin husbond, hvem hun pligter at møde ren. Prins Julian. Denne dragende længsel mod ensomheden –. Når du skriver hende til, kan du fortælle at også jeg – Basilius fra Cæsaræa. Hun ved det, Julian; men hun tror det ikke. Prins Julian. Hvorfor ikke? Hvad skriver hun? Basilius fra Cæsaræa. Jeg beder dig, ven, forskån mig – Prins Julian. Har du mig kær, så dølger du ikke et ord af hvad hun skiver. Basilius fra Cæsaræa (rækker ham brevet.) Du vil det; læs; det begynder der. Prins Julian. (læser.) «Hver gang du skriver om kejserens høje slægtning, som er din ven, da fyldes mit sind af en stor og strålende glæde – –». O, Basilius, vær du mit øje; læs videre for mig. Basilius fra Cæsaræa (læser.) «Din fortælling om al den tillidsfulde visshed, hvormed han kom til Athen, var mig som et billed fra de gamle skrifters tid. Ja, jeg tror han er den nye David, som skal fælde Philisternes kæmper. Guds ånd være over ham i striden og alle dage». Prins Julian (griber ham om armen.) Lad det være nok! Hun også! Hvad er det, I alle kræver som med en mund? Er det ikke som om menneskeheden havde et skyldbrev på mig! Basilius fra Cæsaræa. Og om den havde? Prins Julian (går et par gange op og ned i søjlegangen.) Giv hid; lad mig se. (læser.) «Guds ånd være over ham i striden og alle dage». – O, Basilius, om jeg kunde –! Men jeg føler mig som hin Dædalus mellem himmel og hav. En svimlende højde og et svælgende dyb. Der lyder røster fra øst og vest: frels det kristne samfund! Hvor er kristendommen? Er den hos kejseren og hans slægt? Deres gerninger skriger: nej, nej! Er den hos de mægtige og fornemme, hos disse lystne halvmænd i palatset, som folder hænderne midt over den mætte bug og læsper: mon Guds søn er skabt af intet? Eller er den hos de oplyste, hos dem, der, ligesom du og jeg, har drukket skønhed og lærdom af de hedenske kilder? Hælder ikke de fleste af disse vore brødre til det arianske kætteri, som kejseren selv har yndest for? Og nu den store hob, – de, som raser mod templerne, som myrder hedninger og hedningers slægt! Er det for Kristi skyld? Ha-ha! bagefter slås de indbyrdes om de dræbtes efterladenskaber. Du kan spørge Makrina om kristendommen er at søge i ensomheden, – på søjlen, hvor styliten står på et ben. Eller er den i stæderne? Kanske hos hine bagere i Konstantinopel, som nys kæmped med næverne for at klare det spørgsmål om treenigheden består af tre personer eller af tre hypostaser! Hvem af alle disse skulde Kristus ville tage i sin mund, om han steg ned til jorden igen? Frem med Diogenes-lygten, Basilius! Lys op, lys op i dette nattemulm. – Hvor er kristendommen? Basilius fra Cæsaræa. Den er, hvor den var i alle skrøbelige tider. Prins Julian. Stæng ikke din kundskabs brønd! Læsk mig, hvis du kan. Hvor skal jeg søge og finde? Basilius fra Cæsaræa. I de hellige mænds skrifter. Prins Julian. Det samme fortvivlelsens svar. Bøger, – altid bøger! Kom jeg til Libanius, så lød det: bøger, bøger! Kommer jeg til eder, – bøger, bøger, bøger! Stene for brød! Jeg kan ikke bruge bøger; – det er liv jeg tørster efter, samliv, ansigt til ansigt med ånden. Blev Saulus seende af en bog? Var det ikke en lysflod, der slog ham imøde, et syn, en røst –! Basilius fra Cæsaræa. Glemmer du synet og røsten, som hin Theodorus fra Macellum –? Prins Julian. Et gådefuldt bud; et orakelråb, som jeg ikke kan tyde. Det ved jeg kun: i Athen er ikke løvens hule. Men hvor; hvor? O, jeg famler som Saulus i natten. Vil Kristus mig noget, så må han tale tydeligt. Fingeren i naglesåret – Basilius fra Cæsaræa. Og dog står der skrevet – Prins Julian. (slår ud med hånden.) Jeg ved alt hvad der står skrevet. Dette med det skrevne, det er ikke sandhed i kødet. Føler du ikke din tilværelse som en ækkelhed midt under alt dette? Der må komme en ny åbenbaring. Eller en åbenbaring af noget nyt. Der må, siger jeg; – tiden er inde. – Ja, en åbenbaring! O, Basilius, kunde du bede den ned over mig! Martyriet, om så skal være –! Martyriet; o, jeg svimler i dets sødme –; tornekronen om min tinding – (han griber sig med begge hænder om hovedet, fatter rosenkransen, som han river af, besinder sig længe og siger sagte:) Denne. Det havde jeg glemt. (kaster kransen bort.) Et eneste har jeg lært i Athen. Basilius fra Cæsaræa. Hvilket, Julian? Prins Julian. Den gamle skønhed er ikke længer skøn, og den nye sandhed ikke længer sand. (Libanius kommer hurtig ned gennem søjlegangen.) Libanius. Nu har vi ham; nu har vi ham! Prins Julian. Hvem har vi? Libanius Han har fanget sig i sine egne garn! Prins Julian. Aha! En vismand altså? Libanius. Al visdoms modstander. Prins Julian. Hvem; hvem, spørger jeg? Libanius. Ved du det virkelig ikke? Har du ikke hørt nyheden om Maximus? Prins Julian. Om Maximus? O, hav dog den godhed – Libanius. Did hen måtte det komme; – skridt for skridt, ind i vanvidet. Prins Julian. Med andre ord: ind i den højeste visdom. Libanius. Ja, sådant kan siges. Men nu gælder det at hande og gribe øjeblikket. Du er manden. Du er kejserens nære slægtning; – alles øjne er rettet på dig både her og i Nikomedia – Prins Julian. Hør, kære broder, såsom jeg ikke er alvidende – Libanius. Så erfar da at Maximus nys er trådt åbenlyst frem med det, som ligger på bunden af hans lære. Prins Julian. Og det laster du ham for? Libanius. Han har udsagt at han kan byde over ånder og skygger. Prins Julian (fatter hans kappe.) Libanius! Libanius. I Efesus har han i en forsamling af sine tilhængere øvet forbudne kunster med Hekates billedstøtte. Det var ravnsort nat omkring dem; Maximus talte sine sælsomme besværgelser. Da tændte faklen sig i støttens hånd – Basilius fra Cæsaræa. Ugudeligt værk! Prins Julian. (åndeløs.) Og så? Libanius. Og i det stærke blålige lys smilte støttens ansigt imod dem. Prins Julian. Hvad mere? Libanius. Forfærdelse greb alles sind. Mange har ligget i sygdom eller afsind bagefter. Men han, trods kejserens strænge bud, turer frem på sin forargelige bane. Prins Julian. Forargelig? Samkvem mellem ånd og ånd – Basilius fra Cæsaræa. O, dyrebare forvildede ven –! Libanius. Mere end forargelig, siger jeg! Hvad er Hekate? Hvad er guderne for de opklaredes erkendelse? Har ikke Platon, og, efter ham, vi andre, kastet fortolkningens lys over det hele? Er det ikke forargeligt nu, i disse vore egne tider, således at hylle ind i gåder og tågefulde drømme denne håndgribelige bygning af begreb og af udtydning, som vi, som skolen, som – Prins Julian (stormende.) Farvel, Basilius! Jeg øjner et lys på min vej! Basilius fra Cæsaræa (slår armene om ham.) Jeg slipper dig ikke! Jeg holder dig fast. Prins Julian (snor sig fra ham.) Det mægter ikke menneske-kræfter! Libanius. Hvad afsind griber dig? Hvor vil du hen? Prins Julian. Did, did hen, hvor fakler tændes og hvor støtter smiler! Libanius. Det kan du! Du, Julian, du, vor stolthed, vort lys, vort håb, – du skulde kunne ile hen og give dig i en gøglers vold! Vid, at i samme stund har du afført dig hint herlige ry, som du i disse år ved Athens høje skole – Prins Julian. O, skole, skole! Bliv du hos dine bøger; – nu har du pegt på den mand, jeg ledte efter. (ud i baggrunden.) Libanius (ser en tid efter ham.) Denne fyrstelige yngling er farlig for videnskaben. Basilius fra Cæsaræa (halvt hen for sig.) Prinns Julian er farlig for mere. Tredje handling. (Efesus. Oplyst hal i prins Julians bolig; indgangen fra forhallen er på højre side; længere tilbage en mindre dør, dækket af et forhæng; til venstre en dør, som fører ind til de indre rum; baggrunden er åben og vender ud til en liden lukket gårdsplads, smykket med vandspring og statuer.) (Tjenere bereder et festligt aftensmåltid og lægger hynder om bordet. Husmesteren Eutherius står ved indgangen og nøder under mange høfligheder Gregor fra Nazianz og Basilius fra Cæsaræa at træde ind.) Husmesteren Eutherius. Jo, jo, jeg forsikkrer, det er alt rigtigt. Gregor fra Nazianz. Umuligt! Driv dog ikke spot med os. Basilius fra Cæsaræa. Du spøger, ven! Hvor kan han vente os? Intet menneske vidste vor afrejse; intet ophold har sinket os; vi har sejlet ikap med skyerne og de vilde traner. Husmesteren Eutherius. Se eder om; se bordet der. Til daglig lever han af urter og brød. Gregor fra Nazianz. Ja, sandelig alle sanser vidner for dig; vinkanderne, omvundne med blomster og grønt; lamper og frugter; fløjteklangen i atriet; røgelsen, som fylder salen med sin duft – Husmesteren Eutherius. Tidligt imorges lod han mig kalde. Han var særlig fornøjet; «bered en fest», sagde han, «inden aften kommer to venner fra Athen» – (han har imidlertid kastet et øje ud til venstre, tier pludselig og trækker sig ærbødig tilbage.) Basilius fra Cæsaræa. Er han der? Husmesteren Eutherius (nikker til svar; derpå giver han tjenerne et vink om at bortfjerne sig; de går ud til højre; selv følger han efter.) (Prins Julian kommer ind fra venstre. Han er iført en lang østerlandsk klædning; hele hans adfærd er livfuld og forråder en stærk indre oprørthed.) Prins Julian (hen imod dem.) Jeg ser eder! Jeg har eder! Tak, tak, at eders ånd fløj forud! Gregor fra Nazianz. Julian! Basilius fra Cæsaræa. Min ven og broder! Prins Julian. Jeg har været som en forsmægtende efter eders håndtryk. Hofkrybet kaldte mig en abe; – o, havde jeg dog abens fire hænder at jeg kunde kryste eders fire på en gang! Gregor fra Nazianz. Men forklar dog; – dine tjenere møder os med fløjtespil for husdøren, vil føre os i bad, vil salve vort hår og smykke os med roser – Prins Julian. Jeg så eder sidste nat. Det var fuldmåne, ved I, – og da er altid ånden så forunderlig virksom i mig. Inde ved mit bord sad jeg og var falden i søvn, træt, o, I venner, så træt af at tænke og at skrive. Da fyldtes huset som af et stormvejr; forhænget løftedes flagrende opad, og jeg så ud i natten vidt over havet. Jeg hørte liflig sang; men de, som sangen kom fra, var to store fugle med kvindeansigter. De skar i høj flugt ind mod kysten; der daled de lindt ned; fugle-hammen løste sig op som en hvidlig tåge, og i et mildt dæmrende skær så jeg eder to. Gregor fra Nazianz. Er du viss på alt dette? Prins Julian. Tænkte I på mig; talte I om mig i nat? Basilius fra Cæsaræa. Ja, ja, – foran i skibet – Prins Julian. Hvad tid på natten var det? Gregor fra Nazianz. Hvad tid på natten havde du hint syn? Prins Julian. En time efter midnat. Gregor fra Nazianz (med et blik til Basilius.) Forunderligt. Prins Julian (selvtilfreds; op og ned ad gulvet.) Ser I! Ha-ha; ser I vel? Basilius fra Cæsaræa. O, så er det dog sandt – Prins Julian. Hvilket? Hvad er sandt? Basilius fra Cæsaræa. Rygtet om de løndomsfulde kunster, du her øver. Prins Julian. Ej, hvad kan ikke rygtet overdrive? – Men hvad siger rygtet om mig forresten? Jeg har hørt der skal gå mange rygter om mig. Jeg tror der er få mænd i riget, hvem der tales så meget om, som om mig. Basilius fra Cæsaræa. Tilvisse. Prins Julian. Hvad siger Libanius til alt dette? Og hvad siger alle vennerne i Athen for resten? Man ved vel at jeg er i kejserens unåde? Gregor fra Nazianz. Du? Derom skriver min broder Cæsarius intet. Prins Julian. I unåde, siger jeg. Fra alle kanter holder de øje med mig. Nylig sendte Cæsar Gallus sin husprest Aëtius hid for at udforske om jeg holdt fast ved troen. Basilius fra Cæsaræa. Og så –? Prins Julian. Jeg hører hver dag messe; jeg holder martyrerne for store mænd. Aëtius var tilfreds med mig da han rejste. Basilius fra Cæsaræa. (griber hans hånd.) Julian, for vort gamle venskabs skyld, – tal åbent om din stilling. Prins Julian. Jeg er jordens lykkeligste søn, I venner! Og Maximus, – ja, han bærer sit navn med rette. Maximus er den største, som nogen tid har levet. Gregor fra Nazianz. (bereder sig til at gå.) Vi vilde kun se dig, prins! Prins Julian. I viger i angst for det gådefulde. Således har også jeg veget før jeg blev seende og aned det, som er livets kerne. Basilius fra Cæsaræa. Hvad kalder du livets kerne? Prins Julian. Maximus ved det. I ham er den ny åbenbaring. Basilius fra Cæsaræa. Og den er bleven dig til del? Prins Julian. Næsten. Jeg står lige ved det. Endnu i denne nat har Maximus lovet mig – Gregor fra Nazianz. Maximus er en sværmer, eller han bedrager dig –! Prins Julian. Hvor tør du dømme om de hemmelige ting? Det er ikke for din lærdom, Gregor! Vejen ind i den store herlighed er forfærdelig. Hine drømmere i Eleusis var nær ved det rette spor; – Maximus fandt det, og jeg siden – ved hans hånd. Jeg har vandret gennem mørke kløfter; et tungt sumpet vand var ved min venstre side, – jeg tror det var en strøm, som havde glemt at flyde. Hvasse stemmer talte forvirret pludseligt og ligesom uden al årsag i natten; fra og til så jeg et blåt lys; skrækkelige skikkelser strøg mig forbi; – jeg gik og gik i dødens rædsel; men jeg holdt prøven ud. – Siden, siden – o, I dyrebare – jeg har været i paradisets egne; englene har sunget sine lovsange for mig – Gregor fra Nazianz. Ve over den ugudelige, som gøgler og bespotter i hedenskab! Prins Julian. Blindhed, blindhed! Maximus hylder sin broder, profeten fra Nazareth. – Ved du hvorledes erkendelsens ånd fyldte mig? Det skede en nat under bøn og faste. Da følte jeg mig rykket vidt – vidt ud i rummet og stod ensom på et skib med slappe sejl midt i det blanke strålende Græker-hav. Øerne tårned sig lig lette fæstnede skylag langt borte, og skibet lå tungt, som om det sov, på den vinblå flade. Se, da blev denne flade mere og mere gennemsigtig, lettere, tyndere; til sidst var den der ikke mere og mit skib hang over et tomt forfærdeligt dyb. Intet grønt, ingen sol dernede, – kun den døde, slimede, sorte havbund i sin afskylige nøgenhed. Men ovenover, i det uendelige hvælv, som før havde syntes mig tomhed, – der var livet; der tog det usynlige former og stilheden toner. Da gik det op for mig; da fatted jeg den store forløsende erkendelse. Gregor fra Nazianz. Hvilken erkendelse mener du? Prins Julian. Det, som er, det er ikke; og det, som ikke er, det er. Basilius fra Cæsaræa. O, du forvildes og fortabes i dette spind af lys og tåger! Prins Julian. Jeg? Sker der ikke tegn; melder ikke varsler og orakler at den guddommelige vilje har noget stort isinde med mig? Gregor fra Nazianz. Tro ikke disse tegn! Prins Julian. Har de ikke nylig bekræftet sig? (hemmelighetsfuldt.) Jeg siger eder, venner, der står en omvæltning for døren. Cæsar Gallus og jeg skal dele herredømmet over verden, – han som kejser, og jeg –; nok; ikke et ord mere før tidens fylde. – Ved I noget om hint syn som borgeren Apollinaris i Sidon –? Basilius fra Cæsaræa. Nej, nej; hvor kan vi vide –? Prins Julian. Det banked på hans dør ved nattetid. Han stod op og gik udenfor huset; og se, derude så han en skikkelse, – mand eller kvinde, det vidste han ikke. Og skikkelsen talte til ham og bød ham bestille en purpurklædning, således som den bæres af kejsere; men da Apollinaris i skræk vilde vægre sig for så farlige ting, var skikkelsen der ikke mere, og kun en røst råbte: gå, gå, og få purpurklædningen hurtig færdig. Gregor fra Nazianz. Og hvorledes tyder du det syn? Prins Julian. Syv dage senere døde Cæsars hustru i Bithynien. Det var hans onde engel, som måtte vige for den guddommelige kaldelse. Tre uger efter Konstantinas død kom kejserens udsending, tribunen Scudilo med stort følge til Antiochia, viste Cæsar Gallus kejserlig ære og bød ham til gæst ved hoflejren i Rom. Hans rejse er som en sejerherres tog gennem landene. I Konstantinopel har han holdt væddeløb i hippodromen, og mængden jublede højt da han stod frem på kejsernes vis og rakte kransen til hin Korax, der vandt løbet. Så vidunderligt ophøjer Gud vor slægt, som var falden under synd og forfølgelse. Gregor fra Nazianz. Sælsomt. I Athen gik andre rygter. Prins Julian. Jeg har sikker kundskab. Det haster med purpurklædningen, Gregor! Og skulde jeg så tvivle på hvad der gælder mig? I nat falder det sidste slør. O, bliv hos mig, mine venner, – bliv hos mig i denne store stund; I skal være vidne til – Basilius fra Cæsaræa. Aldrig! Gregor fra Nazianz. Kan ikke ske; vi er på hjemrejsen. Prins Julian. Å, hvad, hjem; hjem! Hvad vil I hjemme. Gregor fra Nazianz. Min fader er svag både af helbred og af sind; han trænger til en støtte. Prins Julian. O, men bliv i herberget; blot til i morgen –! Gregor fra Nazianz. Umuligt; vort rejsefølge bryder op ved daggry. Prins Julian. Ved daggry? Før midnat kunde dagen gry for eder. Basilius fra Cæsaræa. Julian, lad mig ikke drage bort i angst. Sig mig, – når alle gåder er løste, – hvad så? Prins Julian. Mindes du hin flod, Strabo skriver om, som har sine kilder på det lybiske berg? Den vokser og vokser i sit løb; men når den er som størst, siver den ud i ørkensandet og vender tilbage til sit ophav. Basilius fra Cæsaræa. Døden! Prins Julian. Hvad I trældomsfuldt venter bag døden, kan vindes i livet. Genoprejsning; lighed med guddommen! I hvert af de skiftende slægts-led har der været en sjæl, hvori den rene Adam genfødtes; han var stærk i lovgiveren Moses; han var næsten fuldkommen i Jesus fra Nazareth – (griber Basilius voldsomt i armen.) Giv mig min Eva! Basilius fra Cæsaræa (river sig løs.) Julian, Julian! Prins Julian. Makrina for mig! Du er husets hoved; giv mig hende! Basilius fra Cæsaræa. Du er syg og forvildet. Prins Julian. Er det min spinkle vækst som vidner imod mig? Jeg siger eder, denne fede storlemmede slægt skal forgå. I åndens afkom skal ånden herske. Den første Adam var fuldkommen, som hine billeder af Apollo; de andre ikke. Havde ikke Moses en stam tunge? Måtte ikke hans arme støttes, da han skulde holde dem beskyttende oprakt hist ved den røde havbugt? Og nu Jesus fra Nazareth? Havde ikke han et skrøbeligt legeme? Faldt han ikke i søvn på skibet, mens dog de andre holdt sig vågne? Segned han ikke under korset, hint kors, som jøden Simon bar med lethed? De to røvere segned ikke. – Giv mig hende, Basilius! Hånd i hånd vil vi gå mod øst, hvor Helios fødes, ind i ensomheden, – skjule os, som guddommen skjuler sig, søge paradiset, finde det, finde hin have ved Eufrats bredder –; der, der skal åndens kejserdømme grundes. Basilius fra Cæsaræa. O, jeg må vel vride mine hænder i sorg over dig. Er du hin samme Julian, som for tre år siden drog i kamp for den rene lære! Prins Julian. Mennesket blev ikke til for at standse ved læren. Gregor fra Nazianz. Ved du, hvor din vej standser –? Prins Julian. Hvor vejen og målet er et. – For sidste gang, Basilius, – skænk mig den rene kvinde! Basilius fra Cæsaræa. Aldrig! Aldrig skal hun ved din hånd ledes ind i afsind og vilde drømme! Prins Julian. Jeg ser en hånd på væggen; den skriver: du skal og må! Gregor fra Nazianz. Kom, Basilius! Prins Julian. O, I venner; I venner! Gregor fra Nazianz. Melles os er et skille fra denne dag. (han drager Basilius med sig; begge går.) Prins Julian (alene; går en stund hæftigt op og ned.) Ja, gå! Gå, gå! Hvad ved I to lærde mænd? Hvad har I bragt med fra Athen? Du min stærke trodsige Gregor, – og du, Basilius, mere pige end mand –. I kender kun to gader i Athen: gaden til skolen, og gaden til kirken; – den tredje – den tredje –; ha! (Forhænget på højre side drages tilside. To tjenere i østerlandske klæder bringer ind en høj tilhyllet genstand, som de stiller i hjørnet bag bordet. Lidt efter kommer mystikeren Maximus gennem den samme dør. Han er en mager, middelshøj mand med et brunt høgagtigt ansigt; hans hår og skæg er næsten hvidt, undtagen de tykke øjenbryn og skæget over munden, der endnu har sin begsorte farve; han bærer en spids hue og en lang sort klædning; i hånden har han en hvid stav.) Maximus går uden at agte på Julian hen til den tilhyllede genstand, standser og giver tjenerne et vink; de fjerner sig lydløst.) Prins Julian (sagte.) Endelig! Maximus (drager klædet bort; man ser en broncelampe på en høj fod; derefter tager han en sølvkrukke frem og hælder olje i lampeskålen; lampen tænder sig af sig selv og brænder med et stærkt rødt skær.) Prins Julian (i spændt forventning) Er tiden inde? Maximus (uden at se på ham.) Er dit sind og dit legem rent. Prins Julian Jeg har fastet og salvet mig – Maximus. Så kan festen begynde! (han giver et tegn; danserinder og fløjtespillere viser sig i atriet; musik og dans under det følgende.) Prins Julian. Maximus, hvad er dette? Maximus. Roser i håret! Perlende vin! Se, se hist de skønne lemmer i leg! Prins Julian. Og midt under denne sansernes tummel vil du –? Maximus. Synden er kun i dit syn på det syndige. Prins Julian. Roser i håret! Perlende vin! (han kaster sig ned ved bordet, tømmer en fyldt skål og sætter den hurtigt fra sig) Ha, hvad var der i vinen? Maximus. En glød af den ild, som Prometheus stjal. (han lægger sig ned på den anden side.) Prins Julian. Mine sanser bytter virksomhed; jeg hører klarhed og jeg ser toner. Maximus. Vinen er druens sjæl; den frigjorte frivillige fange; Logos i Pan! De dansende piger (synger i atriet.) Frigør dig, tømmende Bacchi blod; – vug dig på strømmende rythmers flod! Prins Julian (drikker.) Ja, ja, der er frigørelse i rusen. Kan du tyde denne salighed? Maximus. Rusen er dit bryllup med naturens sjæl. Prins Julian. Søde gåde; fristende, lokkende –; hvad var det? Hvi lo du? Maximus. Jeg? Prins Julian. Det hvisker ved min venstre side; silkehyndet knittrer – (bleg) Maximus, vi er ikke allene! Maximus. Vi er fem tilbords! Prins Julian. Symposion med ånderne! Maximus Med skyggerne! Prins Julian. Nævn mine gæster! Maximus. Ikke nu. Hør, hør! Prins Julian. Det bruser som en storm gennem huset – Maximus (skriger.) Bebudelsens time er over dig! Prins Julian (viger fra bordet.) Ha! (bordlamperne brænder uden glans; over den store broncelampe hæver sig en blåligt lysende kreds.) Maximus (kaster sig ned) Øjet mod lyset! Prins Julian. Hist? Maximus. Ja, ja! Pigernes sang (dæmpet fra atriet.) Natten, den seende, spænder sit spind; lysten, den leende, lokker dig ind. Prins Julian. Maximus; Maximus! Maximus. Ser du noget? Prins Julian. Ja. Maximus. Hvad ser du? Prins Julian. Et skinnende ansigt i lyset. Maximus. Mand eller kvinde? Prins Julian. Jeg ved ikke. Maximus. Tal til det. Prins Julian. Tør jeg? Maximus. Tal, tal! Prins Julian. Hvi blev jeg? En stemme i lyset. For at tjene ånden. Maximus. Svarer det? Prins Julian. Ja, ja. Maximus. Spørg mere. Prins Julian. Hvad er min gerning? Stemmen i lyset. Du skal grundfæste riget. Prins Julian. Hvilket rige? Stemmen i lyset. Riget. Prins Julian. Og på hvilken vej? Stemmen i lyset. På frihedens. Prins Julian. Tal fuldt ud! Hvad er frihedens vej? Stemmen i lyset. Nødvendighedens vej. Prins Julian. Og ved hvilken magt? Stemmen i lyset. Ved at ville. Prins Julian. Hvad skal jeg ville? Stemmen i lyset. Hvad du må. Prins Julian. Det blegner; det svinder –! Tal, tal; hvad må jeg? Stemmen i lyset (med et smertesskrig.) Julian! (lyskredsen opløser sig; lamperne brænder som før.) Maximus (ser op.) Borte? Prins Julian. Borte. Maximus. Er du nu vidende? Prins Julian. Nu mindst. Jeg hænger over det svælgende dybs befæstning; midt imellem lys og mørke. Hvad er riget? Maximus Der er tre riger. Prins Julian. Tre? Maximus. Først er hint rige, som grundlagdes på kundskabens træ; så hint rige, der grundlagdes på korsets træ – Prins Julian. Og det tredje? Maximus. Det tredje er den store hemmeligheds rige, det rige, som skal grundlæges på kundskabens og på korset træ tilsammen, fordi det hader dem begge og fordi det har sine rødder under Adams lund og under Golgata. Prins Julian. Og det rige skal komme –? Maximus. Det står for døren. Jeg har regnet og regnet – Prins Julian. Det hvisker igen! Hvem er mine gæster? Maximus. De tre hjørnestene under nødvendighedens vrede – Prins Julian. Hvem; hvem? Maximus. De tre store hjælpere i fornægtelse. Prins Julian. Nævn dem! Maximus. Det kan jeg ikke; – men jeg kan vise dig dem. Prins Julian. Nu vel! Straks –! Maximus. Vogt dig –! Prins Julian. Straks, straks! Jeg vil se dem; jeg vil tale med dem, en for en. Maximus. Over dig selv komme skylden. (svinger sin stav og råber:) Tag skikkelse og lad dig tilsyne, du valgets første martyr! Prins Julian. Ha! Maximus. Hvad ser du? Prins Julian. Der ligger han; lige for hjørnet. Han er stor som Herkules, – og skøn – dog nej – ikke –. Kan du, så tal til mig! En stemme. Hvad vil du vide? Prins Julian. Hvad var dit hverv i livet? Stemmen. Min brøde. Prins Julian. Hvi forbrød du dig? Stemmen. Hvi blev jeg ikke min broder? Prins Julian. Ingen udflugter. Hvi forbrød du dig? Stemmen. Hvi blev jeg mig selv? Prins Julian. Og hvad vilde du som dig selv? Stemmen. Hvad jeg måtte. Prins Julian. Og hvorfor måtte du? Stemmen. Jeg var mig. Prins Julian. Du er ordknap. Maximus. In vino veritas. Prins Julian. Du traf det, Maximus! (hælder en fyldt skål ud foran det tomme sæde.) Bad dig i vinduften! Kend, kend, – den stiger tilvejrs som en offerrøg. Stemmen. Offerrøg stiger ikke altid. Prins Julian. Hvi rødmer hin stribe på panden? Nej, nej, stryg ikke håret over! Hvad er det? Stemmen. Tegnet. Prins Julian. Hm; ikke videre om det. Og hvad frugt har din brøde båret? Stemmen. Den herligste. Prins Julian. Hvad kalder du den herligste? Stemmen. Livet. Prins Julian. Og livets grund? Stemmen. Døden. Prins Julian. Og dødens? Stemmen. Ja, det er gåden! Prins Julian. Borte! Maximus (ser op.) Borte? Prins Julian. Ja. Maximus Kendte du ham? Prins Julian. Ja. Maximus Hvem var det? Prins Julian. Kain. Maximus. Den vej altså! Forsk ikke mere! Prins Julian. Den anden! Maximus. Nej, nej, nej! Jeg gør det ikke! Prins Julian. Den anden, siger jeg! Jeg vil se ham; jeg vil kende mine gæster! Maximus. Du har villet det, ikke jeg. (svinger staven.) Her frem og lad dig tilsyne, du, som hjalp ved det andet store vendepunkt! Prins Julian (stirrer et øjeblik i det tomme rum, pludselig strækker han hånden afværgende ud og siger dæmpet:) Ikke nærmere! Maximus Ser du ham? Prins Julian. Ja. Maximus. Hvorledes ser du ham? Prins Julian. Jeg ser ham som en rødskægget mand. Han har forrevne klæder og et reb om halsen. – Tal til ham, Maximus! Maximus. Du må tale. Prins Julian. Hvad var du i livet? En stemme. Verdensvognens tolvte hjul. Prins Julian. Det tolvte? Det femte regnes alt for unyttigt. Stemmen. Hvor var vognen rullet hen uden mig? Prins Julian. Hvor rulled den hen ved dig? Stemmen. Ind i forherligelsen. Prins Julian. Hvorfor? Stemmen. Fordi jeg var villende. Prins Julian. Hvad vilde du? Stemmen. Hvad jeg måtte ville. Prins Julian. Hvem kåred dig? Stemmen. Mesteren. Prins Julian. Var han forud-vidende da han kåred dig? Stemmen. Ja, det er gåden! (kort stilhed.) Maximus (ser op.) Du tier? Prins Julian. Han er her ikke mere. Maximus. Kendte du ham? Prins Julian. Ja. Maximus. Hvad hed han i livet? Prins Julian. Judas Ischariotes. Maximus (springer op.) Afgrunden skyder blomster; natten forråder sig selv! Prins Julian. Den tredje frem! Maximus. Han skal komme! (svinger staven.) Her frem du tredje hjørnesten! Her frem, du tredje store frigivne under nødvendigheden! – Hvad ser du? Prins Julian. Jeg ser intet. Maximus. Og dog er han her. (svinger staven igen.) Ved Salomons segl, ved øjet i trekanten, – jeg besværger dig, – lad dig tilsyne! – Hvad ser du nu? Prins Julian. Intet; intet! Maximus (svinger atter staven.) Her frem, du –! (synker om på gulvet.) Ha, nu har jeg det; al kunst er forgæves – Prins Julian. Hvorfor? Tal, tal! Maximus. Den tredje er ikke blandt skyggerne endnu. Prins Julian. Han lever? Maximus. Ja, han lever. Prins Julian. Og her, sagde du –! Maximus. Her, eller hist, eller blandt de ufødte; – jeg ved ikke – Prins Julian. (trænger ind på ham.) Du lyver! Du bedrager mig! Her, her, sagde du – Maximus. Slip min kappe! Prins Julian. Altså du eller jeg! Men hvem af os? Maximus. Slip kappen, Julian! Prins Julian. Hvem af os? Hvem? Alt hænger i dette ene! Maximus. Du ved mere end jeg. Hvad forkyndte røsten i lyset? Prins Julian. Røsten i lyset –? (med et skrig.) Riget! Riget? Grundfæste riget –! Maximus. Det tredje rige! Prins Julian. Nej; og tusende gange nej! Jeg siger mig løs fra dig og alt dit værk – Maximus. Fra nødvendigheden? Prins Julian. Jeg knuser nødvendigheden! Jeg er fri, fri, fri! (larm udenfor; danserinderne og fløjtespillerne flygter.) Hvad skræk og skrig? ; Hør, hør; man trænger ind i huset – Maximus. Man myrder dine tjenere! Prins Julian. Vær rolig; der kan ingen ramme os. Husmesteren Eutherius. (kommer ilsomt over forgården.) Herre, herre! Prins Julian. Hvad betyder hin larm –? Husmesteren Eutherius. Fremmede mænd bryder ind med vold; – de kommer; der er de! (Quæstoren Leontius med et stort og pragtfuldt følge kommer gennem atriet.) Quæstoren Leontius. Tilgiv, min nådigste herre – Prins Julian. Hvad ser jeg? Du, Leontius, her i Efesus –? Quæstoren Leontius. Jeg kommer på kejserens befaling. Prins Julian. (bleg.) På kejserens –? Jeg er mig ingen brøde bevidst. Hvi trænger man med vold ind i mit hus? Quæstoren Leontius. Så stort og glædeligt budskab kan ikke bringes for tidligt. Prins Julian. Tal, tal; – hvad budskab bringer du? Quæstoren Leontius (knæler.) Min nådigste herre, jeg hilser dig som Cæsar. Quæstorens følge. Længe leve Cæsar Julian! Maximus. Cæsar! Prins Julian (et skridt tilbage.) Cæsar! Stå op; stå op! Hvad afsind taler du! Quæstoren Leontius. Jeg bringer kejserens bud. Prins Julian. Jeg, jeg – Cæsar! Ha, hvor er Gallus? Quæstoren Leontius. O, spørg ikke. Prins Julian. Hvor er Gallus? Jeg besværger dig, – hvor er han? Quæstoren Leontius (står op.) Han er hos sin elskede hustru. Prins Julian. Død! Quæstoren Leontius. Salig hos sin hustru. Prins Julian. Død, død! Min broder! Midt på sit sejerstog! Men hvor – og når? Quæstoren Leontius. O, nådigste herre, forskån mig – Gregor fra Nazianz. (brydes med tjenerne ved indgangen.) Jeg må ind til ham! Tilside, siger jeg! – Julian! Prins Julian. Gregor, broder, – så kom du dog igen! Gregor fra Nazianz. Er det sandt, hvad rygtet bærer som en løbeild over byen? Prins Julian. Jeg ved knapt om jeg kan tro det – Gregor fra Nazianz. For Kristi skyld, vis fristeren fra dig. Prins Julian. Kejserens bud, Gregor! Gregor fra Nazianz. Du vil træde på din broders blodige lig – Prins Julian. Blodige –? Gregor fra Nazianz. Ved du det ikke? Cæsar Gallus er myrdet! Prins Julian. Myrdet! Quæstoren Leontius. Ha, hvo er denne forvovne –? Prins Julian. Myrdet; myrdet? (til Leontius.) Han lyver dog? Quæstoren Leontius. Cæsar Gallus er falden på sine gerninger. Prins Julian. Myrdet; – hvo myrded ham? Quæstoren Leontius. O, lad mig skåne dine broderlige øren. Prins Julian. Jeg vil ikke skånes. Mine øren er vant til det ord. Hvo myrded ham, spurgte jeg? Quæstoren Leontius. Cæsar Gallus er henrettet på kejserens befaling – Prins Julian. Ja, ja; – i Rom? Quæstoren Leontius. Nej, undervejs; – i staden Pola i Dalmatien. Prins Julian (hen for sig.) Det var den sidste af slægten – Quæstoren Leontius (tager en purpurkåbe fra en af følget.) Høje Cæsar, værdiges at iføre dig – Prins Julian. Rød af min broders blod! Quæstoren Leontius. Den kommer ny fra Sidon. Prins Julian. Fra Sidon? Purpurklædningen, Apollinaris's syn –! Quæstoren Leontius. Se, den sendes dig af din frænde, kejseren. Han ønsker dig held og al lykke. Det er hans vilje at du dæmper oprøret i Gallien. Hans ord var: ved Cæsar Julian skal riget grundfæstes. Maximus. Riget grundfæstes! Prins Julian. Riget; riget! Røsten i lyset! Quæstoren Leontius. Hvorledes, høje Cæsar? Prins Julian. Denne ophøjelse er mig varslet; – giv purpuret hid. Gregor fra Nazianz. Nej, nej, nej; det er fordærvelsens vinger de vil hæfte på dine skuldre! Quæstoren Leontius. Hvo er du, som trodser kejseren? Gregor fra Nazianz. Mit navn er Gregor; jeg er søn af biskoppen i Nazianz; – gør med mig hvad I vil – Prins Julian. Han er Cæsars ven; ingen røre ham! Basilius fra Cæsaræa (kommer fra atriet.) Cæsar; cæsar! Væk med purpuret, Julian! Prins Julian. Du også, Basilius! Basilius fra Cæsaræa. Det er rygtedes i herberget, hvad her går for sig. Tag ikke purpuret! For Gud Herrens skyld – Prins Julian. Hvad forfærder dig ved dette? Basilius fra Cæsaræa. Det, som vil komme. Prins Julian. Ved mig skal riget grundfæstes. Basilius fra Cæsaræa. Guds rige? Prins Julian. Kejserens store skønne rige. Basilius fra Cæsaræa. Var det kejserens rige som stod i lys for dit syn? Prins Julian. Hint andet ligger bag mig som en ond drøm. Basilius fra Cæsaræa. Paradiset, du vilde søge; den faldne slægt, du vilde genoprejse –! Julian, hør; træd tilbage og jeg skænker dig hende! Prins Julian. Makrina! Basilius fra Cæsaræa. Purpuret eller hende! Prins Julian. Basilius, Basilius! O, det er mig, som røsten lokked til flugt. Maximus. (sagte.) Al jordens herlighed lægges for dine fødder – Quæstoren Leontius (rækker hurtig et pergament frem.) Dette brev fra kejseren! Prins Julian. Et brev? Hvad skriver han? (åbner og læser.) Ha! Helenas hånd! Helena til mig; – Helena, hin elskede søster, som han nægted Gallus – Quæstoren Leontius. Høje Cæsar, jeg tænker at tvivl og mistro må vige for dette. Prins Julian. Purpuret om mig! Basilius fra Cæsaræa. Det er sket! Quæstoren Leontius. Og nu til præfektens bolig; folket vil hilse Cæsar. Prins Julian. Cæsar bliver i sin ophøjelse hvad han var: den fattige visdomselsker, der tog alt af kejserens nåde! – Til præfektens bolig, I herrer! Råb ved udgangen. Plads, plads for Cæsar Julian! (Alle bort undtagen Gregor og Basilius.) Basilius fra Cæsaræa. Gregor, – lad os holde sammen, i hvad der så kommer. Gregor fra Nazianz. Her er min hånd. Fjerde handling. (En sal i Cæsars palats «De varme bade» i Paris. Indgang i baggrunden; et vindu med forhæng i forgrunden til højre.) (Fyrstinde Helena i en armstol ved vinduet. Slavinden Myrrha bag stolen.) Fyrstinde Helena. (ser ud.) Hvilken stimmel! Hele staden strømmer dem imøde. Hys, – Myrrha, hører du ikke fløjter og trommer? Myrrha. Jo, jeg synes visst – Fyrstinde Helena. Du lyver! Larmen er for stærk; du kan intet høre. (springer op.) O, denne marterfulde usikkerhed! Ikke at vide om han kommer som sejerherre eller som flygtning –! Slavinden Myrrha. O, ængst dig ikke, min herskerinde; Cæsar er jo altid kommen som sejerherre. Fyrstinde Helena. Ja, før; i alle de mindre sammenstød. Men dennegang! Dette store forfærdelige slag –. Alle disse krydsende rygter –! Ah, Eutherius! Nu, nu? Husmesteren Eutherius (fra baggrunden.) Det er umuligt at erfare noget pålideligt – Fyrstinde Helena. Umuligt? Du bedrager mig! Soldaterne selv må dog vide – Husmesteren Eutherius. Det er kun bagtroppen som rykker ind; de ved intet. Fyrstinde Helena. (lytter og skriger ud.) Ah Julian! Jeg hører ham! Julian, min elskede! Cæsar Julian (kommer hurtig fra baggrunden.) Helena! Husmesteren Eutherius. Min høje Cæsar! Cæsar Julian (favner hende med voldsomhed.) Helena! – Stæng alle paladsets døre, Eutherius! Fyrstinde Helena. Slået! Forfulgt! Husmesteren Eutherius. Herre! Cæsar Julian. Dobbelte vagter for, hører du. Lad ingen komme ind. Gå, gå! (til Myrrha.) Væk med dig! (Eutherius og Myrrha ud i baggrunden.) Fyrstinde Helena (vrider hænderne.) Så er da alting ude! Cæsar Julian (trækker forhænget for.) Hvem ved. Blot forsigtig, så kan det endnu – Fyrstinde Helena. Efter et sådant nederlag –? Cæsar Julian. Nederlag? Hvad taler du om? Fyrstinde Helena. Har ikke Alemanerne slåt dig? Cæsar Julian. Hvavde de slåt mig, skulde du ikke set mig levende igen. Fyrstinde Helena. Men du himmelens herre, hvad er da hændt? Cæsar Julian. Det værste, Helena; sejer, sejer. Fyrstinde Helena. Sejer, siger du? Du har sejret – og dog –? Cæsar Julian. Du kan ikke fatte hvorledes jeg står. Du har kun kendt den gyldne yderside af al min elendighed. Fyrstinde Helena. Julian! Cæsar Julian. Var det ikke min pligt at dølge for dig – ah, hvad er det? Hvilken forandring – Fyrstinde Helena. Hvad? Hvad? Cæsar Julian. Hvilken forandring med dig i disse måneder! Har du været syg –? Fyrstinde Helena. Nej, nej; men sig mig – Cæsar Julian. Jo, du har været syg; – disse feberhede tindinger, disse blå-brune ringe om øjnene – Fyrstinde Helena. O, intet min elskede Julian! Kun angst og nattevågen; brændende bønner til den velsignede på korsets træ – Cæsar Julian. Skån dig, min elskede; – det frugter dog ikke – Fyrstinde Helena. Fy, dit sind er ikke fromt. Men tal, jeg beder dig; dølg intet for mig. Cæsar Julian. Siden kejserindens død har jeg ikke kunnet gøre et skridt her i Gallien uden at det er bleven tydet ilde. Gik jeg forsigtigt tilværks imod Alemanerne, så hed det at jeg var fejg og uvirksom. Vandt jeg en fordel over dem, så måtte jeg høre at jeg burde kunnet opnå mere. Fyrstinde Helena. Men dine venner i hæren måtte dog kunne vidne – Cæsar Julian. Hvem tror du er mine venner i hæren? Ikke en, min elskede Helena! Jo en, hin tuskulanske ridder Sallust, som jeg under bryllupsfesten i Mailand måtte give et afslag på en billig bøn. Han er kommen ædelmodig til mig, har bedet om at måtte følge mig i alle farer. Men hvad agtes han ved kejserhoffet? Intet, intet. Og nu de andre? Arbetio, som lod mig i stikken da jeg lå indesluttet i Sennones! Den gamle Severus, som tynges af sin egen udygtighed og ikke kan forlige sig med min nye krigsførsel? Eller tror du jeg kan støtte mig til Florentius, prætorian-høvdingen? Jeg siger dig, denne mand tragter efter de højeste ting. Fyrstinde Helena. Ah, Julian! Cæsar Julian. Kunde jeg blot komme deres rænker på spor! Hver uge går der hemmelige breve til Rom. Alt, hvad jeg tager mig for blir berettet og forvansket. Ingen træl i riget er lænkebunden som Cæsar. Ved du vel, Helena, at den spiseseddel min kok har at gå efter, den er sendt ham fra kejseren, og jeg har ikke lov til at ændre noget deri, hverken lægge til eller tage fra – Fyrstinde Helena. Og alt dette har du båret hemmeligt –? Cæsar Julian. Jeg kunde ikke tåle at være til latter for dig. Jeg har været nok til latter før. Jeg bærer det ikke! Jeg vil det ikke! Fyrstinde Helena. Men det store slag –? Fortæl mig, har rygtet overdrevet –? Cæsar Julian Rygtet har ikke kunnet overdrive. Hys, hvad var det? Nej, nej, jeg syntes kun –. Jeg tør sige jeg har udrettet alt hvad der stod i menneskelig magt i disse måneder. Skridt for skridt, og trods alle hindringer i min egen lejr, drev jeg barbarerne tilbage mod den østlige grænse. Foran Argentoratum, med Rhinen i ryggen, trak kong Knodomar alle sine stridskræfter sammen; fem konger og ti ringere fyrster stødte til ham. Men uden han havde fåt samlet de nødvendige både til overgang i nødsfald, lod jeg min hær rykke frem til angreb. Fyrstinde Helena. Min helt, min Julian! Cæsar Julian. Lupicin med spydkasterne og de letbevæbnede omgik fienden i nord; de gamle legioner under Severus drev barbarerne mere og mere østligt imod floden; Bataverne, vore bundsforvandte, under den trofaste Bainabaudes stod legionerne ærligt bi, og da Knodomar mærkede at der var al fare søgte han at undkomme mod syd for at nå over til øerne. Men før det kunde ske lod jeg Florentius møde ham med prætorianerne og rytteriet. Helena, jeg tør ikke sige det højt, men visst er det, forræderi havde nær røvet mig sejrens frugter. Rytteriet veg gang efter gang for barbarerne, som kasted sig til jorden og stak hestene i bugen. Jeg så vor undergang for øjnene – Fyrstinde Helena. Men Gud herren var med dig! Cæsar Julian. Jeg greb en fane, ildned soldaterne med mine tilråb og styrted mig ind i den tætteste slagtummel. Fyrstinde Helena. Julian, og det kunde du! O, du elsker mig ikke! Cæsar Julian. I det øjeblik var du ikke i mine tanker. Jeg vilde dø; anden udvej øjned jeg ikke. Men det kom, min elskede; der var som en uimodståelig magt i vore lanser. Jeg så Knodomar, hin forfærdelige kriger, flygte til fods af slaget, og med ham flygted hans Hortar og Suomar og hans broder Vestralp og alle som ikke lå under for vore sværd. Fyrstinde Helena O, jeg ser det, jeg ser det! Velsignede, – det var mordenglene fra den mulviske bro, som du udsendte! Cæsar Julian. Aldrig har jeg hørt slige jammerskrig, aldrig har jeg set så gabende sår, som dem vi trådte i der vi vaded over de faldne. Floden gjorde resten; de druknende kæmped indbyrdes til de væted rundt og gik tilbunds. De fleste af fyrsterne faldt levende i vore hænder; Knodomar havde søgt tilflugt i en rørklynge, vore folk opdagede ham, sendte en pilregn ind imod den skjulte, men uden at ramme. Da kom han frivilligt frem og overgav sig. Fyrstinde Helena. Og efter en sådan sejr skulde du ikke føle dig tryg? Cæsar Julian. Efter sejren, endnu samme aften, indtraf et tilfælde, en ubetydelighed – Fyrstinde Helena. Et tilfælde? Cæsar Julian. Jeg vil kalde det så. I Athen grubled vi så meget over Nemesis. Sejren var så overvældende stor; min stilling var ligesom kommen ud af ligevægt, jeg ved ikke – Fyrstinde Helena. O, tal dog; du ængster mig! Cæsar Julian. Det var en ubetydelighed, siger jeg dig. Jeg lod den fangne Knodomar føre frem. Før slaget havde han truet med at jeg skulde flåes levende om jeg faldt i hans hænder. Nu faldt han mig til fode, knækket af ulykken, således, som det er barbarers vis, kyssed mine fødder, omklamred mine knæ og bad for livet. Fyrstinde Helena. Med rædsels gysning gennem de kraftfulde lemmer; jeg synes jeg ser ham. Men du? Cæsar Julian. Jeg kunde ikke dræbe denne mand. Jeg tilsagde ham sikkerhed og lod ham sende som fange til Rom. Fyrstinde Helena. Uden at pine ham? Cæsar Julian. Klogskab bød mig at hande mildt. Men da – jeg fatter ikke hvorledes det gik til, – i overstrømmende glæde sprang barbaren op, strakte sine bundne hænder ivejret og, ukyndig som han var i vort sprog, råbte han, priset være du, Julian, du jordens kejser! Fyrstinde Helena. Ah! Cæsar Julian. Mine ledsagere vilde til at le; men barbarens råb slog ned som et tændende lyn iblandt soldaternes klynger. «Leve kejser Julian» råbte de; og råbet forplanted sig i videre og videre ringe til det fjerneste fjerne; det var som om en Titan havde slynget et berg ud i verdenshavet; tilgiv mig denne hedenske lignelse, men – Fyrstinde Helena. Kejser Julian! Han sagde kejser Julian! Cæsar Julian. Hvad vidste han om kejseren? Kejseren, som han aldrig havde set? Cæsar var for ham den største – Fyrstinde Helena. Ja, ja, men soldaterne – Cæsar Julian Jeg satte dem strængt irette; men jeg så det godt; Florentius, Severus og alle de andre stod stille omkring, hvide af skræk og vrede – Fyrstinde Helena Ja, ja, men ikke soldaterne – Cæsar Julian. Der var ikke en nat gåt tilende før man havde forvansket sagen. Cæsar har ladet sig udråbe til kejser, hed det, og til gengæld har han skænket barbarkongen livet. Og således er det også bleven meldt til Rom. Fyrstinde Helena Er du viss på det? Og af hvem? Cæsar Julian. Ja, af hvem? Af hvem? Jeg skrev selv til kejseren og fortalte ham det hele, men – Fyrstinde Helena. Nu, og hvad har han svaret? Cæsar Julian. Ikke et ord, en taushed som foran et uvejr. Fyrstinde Helena. Du mistyder alt dette; det er umuligt andet. Legatens ankomst vil bringe dig sikkerhed for at – Cæsar Julian. Jeg har sikkerhed, Helena! Her på mit bryst gemmer jeg opsnappede breve som – Fyrstinde Helena. O, herre min Gud, lad mig se! Hvad er det? Cæsar Julian. Siden, siden! (Går op og ned.) Og alt dette efter de tjenester jeg har vist ham. Her har jeg kastet al modstand til jorden, mens han selv har lidt nederlag på nederlag i Dacien. Ved du vel at jeg hånes ved hoffet, at man gør spottedigte over mig, og kalder mig Viktorinus? Dette må have en ende. Fyrstinde Helena. Ja, jeg tror det også. Cæsar Julian. Hvad er en Cæsars værdighed på de vilkår? Fyrstinde Helena Nej, du har ret, Julian; vi kan ikke blive stående ved dette. Cæsar Julian. Helena, kunde du følge mig? Fyrstinde Helena. Frygt ikke for mig; jeg skal ikke vige tilbage. Cæsar Julian. Så bort med alt dette! Kun med deg og med mine bøger, i stille betragtninger – Fyrstinde Helena. Ah, således – Cæsar Julian. Hvad ellers? Fyrstinde Helena. Nu ja, hvad ellers? Cæsar Julian. Ja, ja, jeg spørger, hvad ellers? Fyrstinde Helena. Hvorledes hilste barbarkongen dig? Cæsar Julian. Helena! Fyrstinde Helena. Hvad var det for et navn, som gav genlyd i soldaternes rækker? Cæsar Julian. Uforsigtige; her står kanske en lytter bag hver dør! Fyrstinde Helena. Hvad frygter du for lyttere? Er ikke Guds nåde over dig? Har du ikke været uovervindelig i alle træfninger? Jeg ser ham! Jeg ser engelen med flammesværdet, som baned vej for Konstantin over den mulviske bro! Cæsar Julian. Jeg skulde rejse mig mod jordens herre! Fyrstinde Helena. Kun imod dem, som står imellem jer. O, gå, gå, – slå dem med din vredes lyn! Gør ende på dette tærende glædeløse liv. Gallien er en udørk. Jeg bærer det ikke længere, Julian! Jeg vil hjem igen til Rom og Grækenland. Cæsar Julian. Til kejserens nærhed? Fyrstinde Helena. (sagte.) Konstantius er affældig. Cæsar Julian. (viger) Helena! Fyrstinde Helena. Jeg holder det ikke længer ud, siger jeg dig. Tiden går. Eusebia er borte; hendes tomme sæde står og vinker til hæder og herlighed mens jeg ældes – Cæsar Julian. Du ældes ikke; du er ung og skøn! Fyrstinde Helena. Nej, nej, nej; tiden går; jeg kan ikke bære dette med tålmod – Cæsar Julian (ser på hende) Hvor guddomsfuld i brøden! Fyrstinde Helena. Er jeg det, Julian! Cæsar Julian. Du er den eneste kvinde, jeg har elsket, – den eneste som har elsket mig. Fyrstinde Helena. Jeg er ældre end du. Jeg vil ikke ældes mere. Når alt er over så – Cæsar Julian. Stille! Jeg vil ikke høre mere! Fyrstinde Helena (følger efter) Han dør lidt hver dag, hænger i et hår over graven. O, min elskede Julian, du har jo soldaterne for dig – Cæsar Julian. Ti, ti! Fyrstinde Helena. Han tåler ingen rystelse; jeg ved det ganske sikkert. Skrækken vil være nok – Cæsar Julian. Og du ræddes ikke for den usynlige livvagt om den salvede? Fyrstinde Helena. Kristus er god. Bønner skal sendes op for dig. Lovet være de hellige mænd! Lovet være martyrerne! Blod til soning! Julian, giv mig de fangne kvinder. Jeg vil omvende dem; de skal bøje sig ind under korsets nåde. Cæsar Julian. Alemanerne bøjer sig ikke did under. Fyrstinde Helena. Så skal de dø! Som en sød røg skal blodet stige op til ham, den højt velsignede. Hans herlighed skal øges, hans pris skal forkyndes ved mig, så vil han være med os. Og jeg; – forynget, forynget, Julian! Blod – middelet er usvigeligt; et bad i ungt jomfrublod – Cæsar Julian. Helena, du forbryder dig –! Fyrstinde Helena. Er det en brøde at forbryde sig for din skyld? Cæsar Julian. Du skønne; du eneste; du mit kejserrige! Fyrstinde Helena. (bøjer sig ned over hans hænder.) Min herre for Gud og mennesker! – Vig ikke tilbage, Julian! Min helt, – min kejser! Jeg ser himlen åben. Presterne skal komme; mine kvinder skal samles i bøn (med oprakte arme) O, du velsignede! O, du hærskarernes Gud, – du, som har dommen og sejren i din hånd – Cæsar Julian (med et blik til døren, skriger.) Helena! Fyrstinde Helena. Ah! Husmesteren Eutherius (fra baggrunden.) Herre, kejserens sendebud – Cæsar Julian. Lad ham straks komme. Og hør; endnu et. Mine hærførere skal samles – har han talt med nogen her? Husmesteren Eutherius. Med ingen, nådige herre. Cæsar Julian. Godt, godt! (Eutherius går.) Nu vil det vise sig –. Fyrstinde Helena. (sagte.) Hvad der end kommer, Julian, så glem ikke at du kan stole på soldaterne. Cæsar Julian. Forsigtig; – jeg ved ikke om jeg kan stole på nogen. (Præfekten Decentius kommer.) Fyrstinde Helena (imod ham.) O, velkommen, ædle Decentius! Et romersk ansigt, – det er for mig som et strejf af sol og sommer i dette rå land. Præfekten Decentius. Det varer vel ikke længe før de romerske kvinder, smykket med roser i håret, kan drage sin fyrstinde imøde. Fyrstinde Helena Siger du det, Decentius? Hvorledes er det med kejserens sundhed? Cæsar Julian. Gå, gå, min elskede Helena! Præfekten Decentius. Kejserens sundhed er altid god. Fyrstinde Helena. Ja, ikke sandt? Det var det jeg vidste. Alle disse rygter –; Gud være priset at –! Tak ham kærligst, Decentius! Hvilke rige gaver, har du ikke bragt! Kejserlige, – nej, nej, broderlige – perler ser du, jeg bærer dem –; og søde svulmende frugter; o, hvor de har læsket mig; frugt, frugt; jeg forsmægter her. Cæsar Julian. En fest bør ende denne glade dag; gå, min dyrebare hustru, og sørg for alt fornødent – Fyrstinde Helena. Så skal det være. Men først i messen til bøn og pris og tak for al himlens nåde. (ud til højre.) Cæsar Julian. (efter et øjebliks ophold.) Bud eller brevskaber? Præfekten Decentius. Brevskaber. (rækker ham en papirrulle.) Cæsar Julian (læser, undertrykker et smil og strækker hånden ud.) Mere, mere! Præfekten Decentius. Høje Cæsar, det er omtrent alt. Cæsar Julian. Virkelig? Har kejseren sendt dig den lange vej kun for at – (brister i en kort latter; derpå går han op og ned.) Var Alemanerkongen Knodomar kommen til Rom før din afrejse? Præfekten Decentius. Ja, høje Cæsar. Cæsar Julian. Og hvorledes hjælper han sig i det fremmede land, ukyndig i sproget, som han er? Ja, han er højst ukyndig, Decentius. Var til latter for mine soldater. Tænk dig, han forveksled så gængse ord som kejser og Cæsar. Præfekten Decentius. (trækker på skuldrene.) En barbar. Hvad skal man vel sige? Cæsar Julian. Ja, hvad skal man vel sige? Men kejseren er ham dog nådig? Præfekten Decentius. Knodomar er død, herre. Cæsar Julian (standser.) Knodomar er død? Præfekten Decentius. I fremmedlejren, på den Cøliske høj. Cæsar Julian. Død? Så? Ja, luften i Rom er usund. Præfekten Decentius. Han døde af hjemve, herre. Længselen efter slægt og frihed – Cæsar Julian. – den tærer, Decentius. Ja, ja, jeg ved det. Jeg burde ikke skikket ham levende til Rom; jeg burde ladet ham dræbe her. Præfekten Decentius. Cæsars sind er mildt. Cæsar Julian. Hm –! Hjemve? Ja så! (Staldmesteren Sintula kommer.) Er du der, gamle faun? Frist mig ikke mere. Efter slaget ved Argentoratum taler han altid til mig om bigaen og det hvide forspand. Det blev Phaëtons færd mellem himmel og jord. Hvorledes endte det med Phaëton? Med fald og død; har du glemt – har du glemt dit hedenskab, havde jeg nær sagt. Om forladelse, Decentius, at jeg sårer dit fromme øre. Præfekten Decentius. Mit fromme øre er usårligt, herre! Cæsar Julian. Ja, ja, bær over med Cæsar, om han spøger. Jeg ved virkelig ikke at tage det på anden måde. Der har vi dem.! (Hærførerne Florentius og Severus, høje befalingsmænd og herrer ved Cæsars hof kommer fra baggrunden.) Cæsar Julian. God morgen, I herrer! God morgen, ædle Florentius! Sølvskinner, ser jeg; – du går Cæsar en høj gang. ※Hvad fattedes i Cæsars lykke Flor. Hvad skulde fattes i Cæsars lykke? C. J.Nu ingenting.※ Prætorianhøvdingen Florentius. Er der hændt noget særdeles, herre? Cæsar Julian. Ja i sandhed, det er det.※ ※Hæren har jo forlangt at jeg skulde triumfere. I spidsen for legionerne vilde man at jeg skulde drage ind i staden. Fangne barbar-fyrster med bundne hænder skulde gå ved vognhjulene; kvinder og slaver fra tyve overvundne folkeslag skulde følge efter, tæt, hoved ved hoved. (bryder pludselig af.) Glæd eder, mine tappre medkæmpere, her ser I præfekten Decentius, kejserens højt betroede mand. Han kom inat. Prætorianhøvdingen Florentius. Ah, så fattes visselig intet i Cæsars lykke. Hærføreren Severus (sagte.) Ufatteligt, han står højere i gunst end nogensinde. Prætorianhøvdingen Florentius (ligeså.) Hvo udgrunder kejseren, ven? Cæsar Julian. Dette synes at slå jer med stilhed. Ja, ja, det tør vel skønnes at være for meget – Prætorianhøvdingen Florentius. Hvor kan sligt komme i Cæsars tanke! Hærføreren Severus. Vel sandt, det er en stor nådesbevisning; men for meget, for meget, – nej, høje Cæsar! Prætorianhøvdingen Florentius. Hvad har du ikke udrettet i disse år i Gallien? Cæsar Julian. En årlang drøm, I dyrebare venner! Intet, intet. Prætorianhøvdingen Florentius. Og det regner du for intet? Hvad var hæren, da du overtog den? En uordnet hob – Hærføreren Severus. – uden sammenhæng, uden lydighed, uden ledelse – Cæsar Julian. Overdrivelse, Severus! Prætorianhøvdingen Florentius. Og var det ikke med denne utøjlede hob at du gik imod Alemanerne, slog dem med den hær som du dannede til sejerherrer ved sejren, tog Colonia Agrippina tilbage – Cæsar Julian. Ej, ej, du ser med venskabs øje. – Eller er det virkelig sandt? Er det så at jeg jog barbarerne bort fra øerne i Rhin? At jeg satte det forfaldne Tres Tabernæ i forsvarstilstand? Er det virkelig så? Prætorianhøvdingen Florentius. Hvorledes, herre? Kan du tvivle om så store ting? Cæsar Julian. Nej, i sandhed, jeg synes –. Og slaget ved Argentoratum? Var jeg ikke med der? Det svæver mig så visst for at jeg sejrede over Knodomar. Og efter sejren, Florentius –? Har jeg drømt? Eller byggede vi ikke Trajans kastel op igen da vi rykkede ind i Germanien? Hærføreren Severus (til Decentius.) Jeg priser lykken at det blev mig forundt på mine gamle dage at tjene så stor en fører. Prætorianhøvdingen Florentius (ligeså til præfekten.) Hvad vending det alemanske overfald uden Cæsars tapperhed og klogskab havde taget, det vover jeg ikke at tænke på. Flere hofmænd (trænger sig frem) Cæsar er stor! Andre herrer. Cæsar er uden lige! Cæsar Julian (ser en stund afvekslende på Decentius og de andre, derpå brister han ud i en høj kort latter:) Så blindt er venskab! Så blindt, blindt, blindt! (slår på pergamentrullen) Her har jeg det skrevet. Hør efter og sug det ind som en erkendelsens læskende dugg. Det er kejserens melding til provinserne, som vor udmærkede Decentius har medbragt. Jeg har intet udrettet i Gallien. Det var en drøm, som jeg sagde. Her har vi kejserens eget ord. Det er under kejserens lykkelige forvarsler at angrebet blev kuet – Prætorianhøvdingen Florentius. Alt lykkes under kejserens forvarsler. Cæsar Julian. Mere, mere! Her berettes det at det er kejseren, som har kæmpet og sejret; det er kejseren, som har løftet op den ydmygt bedende Alemaner-konge, der kasted sig ned for ham. Mit navn er ikke nævnt; og ikke dit, Florentius; og heller ikke dit, Severus! Og her, i beskrivelsen over slaget ved Argentoratum – hvor var det jeg havde det? jo, her; her står det; det var kejseren som påbød slagordningen; det var kejseren som kæmped selv i forreste række; det var kejseren, som drev barbarerne på hovedkuls flugt; – læs, læs, siger jeg – Hærføreren Severus. Høje Cæsar, dit ord er nok. Cæsar Julian. Hvor vil I så hen med eders smigrende tale? Vil I gøre mig til en usling? Vil I tilegne mig min høje frændes fortjeneste? Hvad tykkes dig, Decentius? Hvorledes tænker du det vil blive optaget i Rom? Prætorianhøvdingen Florentius. I sandhed, mit ord er bleven mistydet ifald – Hærføreren Severus. Det kunde aldrig komme mig i sinde på den vis at – Cæsar Julian. Så skal det være, I kampbrødre; lad os alle æde vort hovmod i os. Det var sandheds-erkendelsen, som mangled i Cæsars lykke. Din sølvhjelm vil ikke komme til at dækkes af festtogets støv, tappre Florentius! Kejseren har triumferet i Rom. Lad alle optog afsiges. Soldaterne skal blive ude i lejren. – Var jeg ikke engang en visdoms ven? Man sagde det idetmindste, både i Efesus og i Athen. Jeg er bleven visdommen utro. Kejseren har påmindet mig. Tak ham ydmygst, Decentius! Har du mere at melde? Præfekten Decentius. Et endnu. Det store fredsværk er lykkeligt ført til ende her i Gallien. Cæsar Julian. Visselig; kejseren har dels ved sin tapperhed og dels ved sin højmodige mildhed – Præfekten Decentius. Rigets grænse er sikkret imod Rhin. Cæsar Julian. Af kejseren, af kejseren. Præfekten Decentius. I Dacien derimod står sagerne slet; og endnu slettere i Asien; kong Sapores vinder stadig fremgang. Cæsar Julian. Den forvovne mand! Rygtet siger at kejseren heller ikke i sommer har behaget at knuse ham. Præfekten Decentius. Kejseren agter at knuse ham til foråret. Her er hans vilje, høje Cæsar! (Rækker ham en papirrulle.) Cæsar Julian. Lad se, lad se! (læser.) Ah! Det er altså kejserens vilje at –! Godt, godt, ædle Decentius; kejserens vilje skal blive efterkommet. Præfekten Decentius. Det er nødvendigt at den efterkommes endnu idag. Cæsar Julian. Endnu idag; forstår sig. Bliv her, Sintula! Nu, hvor er han? Ah så? Lad Sintula komme. (går op og ned.) Prætorianhøvdingen Florentius (til præfekten.) Jeg beder bønligst, mistyd ikke hvad jeg før sagde. Når jeg tillagde Cæsar æren, så var det naturligvis – Hærføreren Severus. (sagte.) Aldrig kunde det komme i min tanke at det ikke var kejserens øverste vise ledelse som – En hofmand. Jeg beder dig, ædle herre, læg et ord ind for mig i hoflejren og forløs mig fra denne pinlige post hos en Cæsar som –; ja, han er kejserens høje slægtning, men – En anden hofmand. Jeg kunde desværre fortælle dig ting, der vidner lige så meget om grænseløs forfængelighed som om forvovne håb – Cæsar Julian. Endnu idag! Lad et ord være sagt, Decentius! Det var mit højeste ønske ifald jeg kunde nedlægge denne ansvarsfulde værdighed – Præfekten Decentius. Det skal blive kejseren meldt. Cæsar Julian. Jeg kræver himlen til vidne på at jeg aldrig –; ah, der er Sintula; så kan vi altså –; du går? Præfekten Decentius. Jeg har at forhandle med hærførerne, høje Cæsar! Cæsar Julian. Uden min mellemkomst? Præfekten Decentius. Kejseren har befalet mig at skåne sin dyrebare slægtning. (han går, fulgt af de øvrige, undtagen af Sintula, som blir stående i baggrunden.) Cæsar Julian (ser på ham; efter en pause.) Sintula! Staldmesteren Sintula. Ja, høje herre! Cæsar Julian. Kom nærmere. – Ja, sandelig, du ser ærlig ud. Tilgiv; jeg har aldrig tænkt på at du kunde være mig så hengiven. Staldmesteren Sintula. Hvoraf ved du at jeg er dig hengiven, herre? Cæsar Julian (slår på papirrullen.) Her kan jeg læse mig det til; der står at du skal forlade mig. Staldmesteren Sintula. Skal jeg, herre? Cæsar Julian. Kejseren opløser Galler-hæren, Sintula. Staldmesteren Sintula. Opløser –? Cæsar Julian. Ja, hvad er det andet end en opløsning. Kejseren behøver forstærkning i Dacien og imod Perserne. Vore bataviske og æruliske hjælpetropper skal afgå i ilmarscher for at kunne stå i Asien til foråret. Staldmesteren Sintula. Men, herre, det er jo umuligt. Du har jo højtideligt besvoret for dem at de ikke må bruges hinsides Alperne. Cæsar Julian. Just det, Sintula! Jeg skal tvinges til at bryde mit ord, vanære mig, vende barbarernes utøjlede harm imod mig, deres dødbringende våben kanske – Staldmesteren Sintula. Det vil slå fejl, herre! Legionerne vil byde dig sit bryst til skjold – Cæsar Julian. Legionerne? Hm. Af hver af dem skal der udtages tre hundrede mænd og sendes til kejseren. Staldmesteren Sintula. Ah, dette er – Cæsar Julian. Kejseren er stor! Du må ikke tænke på at forlokke mig til at –. Tilgiv mig, Sintula! Jeg mistror dig ikke. Men mere endnu. Også af Skutarierne og Gentilerne skal de dygtigste folk skikkes til Rom – Staldmesteren Sintula. Og jeg siger dig, herre, at ikke en af dine hærførere lader sig bruge til dette. Cæsar Julian. Mine hærførere vil heller ikke komme i fristelse; – du er manden. Staldmesteren Sintula. Jeg! Jeg, herre, hvor mænd som Florentius og den gamle Severus – Cæsar Julian. Du har intet storværk på din syndeliste, Sintula! Staldmesteren Sintula. Nej, det er sandt; aldrig har man her givet mig lejlighed til at vise – Cæsar Julian. Jeg har været uretfærdig imod dig. Tak for din troskab – Staldmesteren Sintula. Så stor en kejserlig nåde. Herre, må jeg se – Cæsar Julian. Hvad vil du se? Du vægrer dig jo – Staldmesteren Sintula. Gud bevare mig for at nægte kejseren lydighed. Cæsar Julian. Du tog mig ordet af munden. Her er kejserens befaling. Gå, gå! Slavinden Myrrha (ilsomt fra højre.) O, forbarmende frelser! Cæsar Julian. Myrrha! Hvad er det? Myrrha. O, nådige himmel, min herskerinde – Cæsar Julian. Helena, – hvad hun? Myrrha. Sygdom eller afsing –; hjælp – hjælp! Cæsar Julian. Syg! Livlægen, Sintula! Straks. Også hun, min eneste, min sidste – nej, nej, nej! (Sintula ud i baggrunden; Cæsar Julian vil ile ud til højre men møder i døren fyrstinde Helena omringet af slavinder.) Fyrstinde Helena. Løs kammen! Løs kammen, siger jeg. Den er gloende. Ild i håret; jeg brænder, jeg brænder. Cæsar Julian. Helena! For Guds nådes skyld –! Fyrstinde Helena. Er der ingen som vil hjælpe! De myrder mig med nålestik! Livlægen Oribases. (kommer fra baggrunden.) Hvilket rædselsbudskab fortælles –? Er det sandt? Ah! Cæsar Julian. Helena! Min kærlighed; mit livs krone –! Fyrstinde Helena. Væk fra mig! O, søde Jesus, hjælp! Cæsar Julian. Hun er fra sig. Hvad kan det være, Oribases? Se, se, øjnene, hvor store – Livlægen Oribases (til Myrrha.) Hvad har fyrstinden nydt? Hvad har hun spist eller drukket? Cæsar Julian. Ah, du tror –? Livlægen Oribases. Svar, kvinder; hvad har I givet fyrstinden? Slavinden Myrrha. Vi? O, intet, tro mig; hun har selv – Lægen Oribases. Nu, nu! Slavinden Myrrha. Nogle frugter; det var ferskener, tror jeg; – o, jeg ved ikke – Cæsar Julian. Frugter; ferskener? Af dem som –? Slavinden Myrrha. Ja – nej – ja; jeg ved ikke –; det var to Nubiere – Cæsar Julian. Hjælp, hjælp, Oribases! Livlægen Oribases. Desværre, jeg frygter – Cæsar Julian. Nej, nej, nej! Livlægen Oribases. Stille, herre, hun kommer til sig selv. Fyrstinde Helena. (hviskende.) Hvi gik solen ned? O, hellige løndomsfulde mørke! Cæsar Julian. Helena! Hør; saml dine tanker – Livlægen Oribases. Min høje fyrstinde – Cæsar Julian. Det er lægen, Helena! (tager hendes hånd) Nej, her, hvor jeg står. Fyrstinde Helena. (river sig løs) Fy; munken! Cæsar Julian. Hun ser mig ikke. Her, her, Helena! Fyrstinde Helena. Den afskyelige! Altid er han om mig! Cæsar Julian. Hvad mener hun? Livlægen Oribases. Gå, gå, nådige herre! Fyrstinde Helena. Søde stilhed! Han aner ikke –; o, min Gallus! Cæsar Julian. Gallus? Livlægen Oribases. Gå, høje Cæsar; det er ikke tjenligt – Fyrstinde Helena. Hvor dit tætte krøllede hår runder sig trodsigt om nakken. O, denne korte kødfulde nakke – Cæsar Julian. Alle afgrundes afgrund –! Livlægen Oribases. Feberen tager til – Cæsar Julian. Jeg mærker, jeg mærker. Vi må forske, Oribases! Fyrstinde Helena. (ler sagte.) Nu vil han forske igen. – Blæk på fingrene; bogstøv i håret, – uvasket; fy, fy, hvor han stinker! Slavinden Myrrha. Herre, befaler du ikke at jeg skal –? Cæsar Julian. Væk med dig, kvinde! Fyrstinde Helena. Hvor kunde du lade dig overvinde af ham, du brune svulmende barbar? Han kan ikke overvinde kvinder. Han er dydig, – dydig. Hvor jeg ækles ved denne vanmagtens dyd. Cæsar Julian. Tilside, kvinder! Ikke så nær. Jeg selv skal vogte fyrstinden. Fyrstinde Helena. Barbarkongen er død. Gallus også. Halshugget –! Hvilket hugg det må have været. Ikke skinsyg, du min første og sidste. Brænd dem i helvedes ild; – det var jo dog kun dig, dig, dig –! Cæsar Julian. Ikke nærmere, Oribases! Fyrstinde Helena. Dræb presten; jeg vil ikke se ham efter dette. Du ved jo vor søde hemmelighed. O, du mine dages længsel, mine nætters henrykkelse –! Du var der jo, i din tjeners skikkelse – i bedekamret – ja ja – du var der, det var dig – i mørket, i luften, hin nat, da den vordende Cæsar under mit hjerte – Cæsar Julian (viger med et skrig.) Ah! Fyrstinde Helena. O, lad mig suge såret i din side; lad mig kysse naglegabet i dine hænder og fødder; – min husbond og herre; – min, min, min! (hun falder til jorden; slavinderne iler til og flokker sig om hende.) Cæsar Julian (står et øjeblik som forstenet; da knytter han hånden mod himlen og råber:) Galilæer! (Kvinderne bærer fyrstinden ud til højre, i det samme kommer ridderen Sallust hurtigt gennem atriet.) Ridderen Sallust. Fyrstinden! I afmagt; o, så var det dog så! Cæsar Julian (griber lægen om armen og fører ham tilside.) Sig sandheden; – har du vidst om – om fyrstindens tilstand? Livlægen Oribases. Jeg, som alle andre, herre! Cæsar Julian. Og du har intet sagt mig. Livlægen Oribases. Der var et, vi var uvidende om. Cæsar Julian. Og det var? Livlægen Oribases. At du intet vidste. (vil gå.) Cæsar Julian. Hvorhen? Livlægen Oribases. Prøve de midler, som min kunst – Cæsar Julian. Jeg tror at din kunst vil vise sig unyttig. Livlægen Oribases. Herre, det var dog muligt at – Cæsar Julian. Unyttig, siger jeg! Livlægen Oribases (et skridt tilbage.) Høje Cæsar, det er min pligt at være dig ulydig i dette. Cæsar Julian. Hvorledes tyder du mine ord? Gå, gå; prøv hvad din kunst –; frels kejserens søster; kejseren vil føle sig utrøstelig ifald –; ja du ved vel at hine frugter var en gave fra kejseren? Livlægen Oribases. Ah! Cæsar Julian. Gå, gå, mand, og prøv hvad din kunst – Livlægen Oribases. (bøjer sig ærbødigt.) Jeg tror min kunst er unyttig herre! (ud til højre.) Cæsar Julian. Ah, du, Sallust! Hvad tykkes dig? Det begynder at gære i slægten igen. Ridderen Sallust. O, men der er redning. Oribases vil – Cæsar Julian (kort og afværgende.) Fyrstinden dør. Ridderen Sallust. O, om jeg turde tale! Om jeg turde vise dig tråden i alt dette. Cæsar Julian. Vær rolig, ven; det skal komme for en dag; – Decentius – Tribunen Decentius (fra atriet.) Hvorledes skal jeg nærme mig Cæsars åsyn! Sønderknust – gid du kunde læse i mine indvolde. Jeg sorgens og ulykkens bud – Cæsar Julian. Ja, det må du vel sige, ædle Decentius! Og hvorledes skal jeg vel finde ord, bløde og slørende nok, for at bringe dette i en tålelig form for kejserens broderlige øre! Præfekten Decentius. Usaligt, at noget sådant skulde hænde samtidigt med min sendelse! Og just nu! O, dette lynslag fra forhåbningernes klare himmel –! Cæsar Julian. Ja, denne skæbnens opdukkende og opslugende Leviathan just som skibet syntes at være i havn; – denne, denne –; sorgen gør os veltalende, Decentius; dig, som mig. Men først forretninger. De to Nubiere skal forhøres – Præfekten Decentius. Herre, tror du min iver kunde tåle at de to upåpasselige tjenere et øjeblik længere –? Cæsar Julian. Hvorledes? Dog vel aldrig – Præfekten Decentius. Min kærlighed til kejseren og hans hus måtte i sandhed være ringe ifald jeg ikke – Cæsar Julian. Du har ladet slaverne dræbe? Præfekten Decentius. Havde de ikke syvfold fortjent døden, de efterladne? At lade så vigtige ting stå uden bevogtning, tilgængelige for enhver – Cæsar Julian. Aha; ja så! Præfekten Decentius. Jeg anklager ingen. O, men, Cæsar, du er omgiven af utro tjenere. Dit hof – hvilken usalig misforståelse –! man har troet at skimte en unåde fra kejserens side – Staldmesteren Sintula (kommer.) Herre, du har givet mig et hverv, som jeg ikke magter. Cæsar Julian. Kejseren har givet dig hvervet. Staldmesteren Sintula. Tag det fra mig; jeg er det ikke voksen. Præfekten Decentius. Hvad er hændt? Staldmesteren Sintula. Lejren er i vildt oprør. Legionstropperne og de bundsforvante har rottet sig sammen – Præfekten Decentius. Opsætsighed imod kejserens vilje! Staldmesteren Sintula. Soldaterne holder sig til Cæsars løfter. Cæsar Julian. Hør, hør; disse brøl udenfor – Staldmesteren Sintula. Sværmen stormer hid – Præfekten Decentius. Lad ingen komme ind! Ridderen Sallust (ved døren.) Det er for sent – Præfekten Decentius. Cæsars liv er i fare. Hvor er Florentius? Staldmesteren Sintula. Flygtet. Præfekten Decentius. Forræderi! Og Severus? Staldmesteren Sintula. Han siger sig syg; er rejst til sit landsted. Cæsar Julian. Jeg vil selv tale med de rasende. Præfekten Decentius. Holdt; ikke af stedet, høje Cæsar! Cæsar Julian. Hvad nu? Præfekten Decentius. Det er min pligt. Kejserens bud –; hans dyrebare slægtnings liv –; hustropperne, Sintula! Cæsar er min fange. Ridderen Sallust. Ah! Præfekten Decentius. (til Sintula.) Du indestår for alt; til Rom – Staldmesteren Sintula. Med Cæsar? Præfekten Decentius. Ja, ja, til Rom, siger jeg! Cæsar Julian. Som Gallus! (ved vinduet.) Hjælp, hjælp –! Ah, der er de! (Romerske legionssoldater, bataviske hjælpetropper og andre bundsforvante stormer ind i palatset. Blandt de forreste er fanebæreren Maurus; kvinder, tildels med børn på armene, følger sværmen.) Skrig blandt soldaterne. Cæsar, Cæsar! Andre stemmer. Cæsar, hvi har du forrådt os! Atter andre. Ned med Cæsar! Cæsar Julian. Medkæmpere, krigsbrødre, frels mig fra mine fiender! Præfekten Decentius. Ah, hvad er det –? Vilde skrig. Ned med Cæsar! Slå Cæsar ned! Cæsar Julian. Slut kreds om mig! Drag eders sværd! Soldater. De er alt dragne! Kvinder. Hugg ham! Hugg ham! Cæsar Julian. Tak, at I kom! Maurus! Brave Maurus; ja, ja, på dig kan jeg stole – Bataverne. Sende os til jordens grænse! Var det det du besvor? Andre stemmer. Ikke over Alperne; det pligter vi ikke. Cæsar Julian. Ikke til Rom! Jeg går ikke; de vil myrde mig som Gallus – Præfekten Decentius. Herre –! Cæsar Julian. Rør ham ikke. Den ædle Decentius er uden skyld –. Laipso, er det dig! Tappre ven, er det dig? Du slog godt ved Argentoratum. Laipso. Det mindes Cæsar? Cæsar Julian, – dit sår er lægt, ser jeg – o, du velfortjente mand, at det skulde nægtes mig at gøre dig til centurion – Festus. Det har du villet? Cæsar Julian. Lægg det ikke kejseren til last; kejseren er uskyldig; onde rådgivere –; er e, sr. s. – – – ! r n. ge – – Præfekten Decentius. Soldater, hør mig! Soldater. Væk med Cæsar! Til Rom; til døden! Cæsar Julian. Og det nu, på denne dag da det var min agt – o, ikke at kunne vise mig taknemmelig – min andel af krigsbyttet skulde tilfaldt eder, fem guldstykker og et pund sølv til hver soldat og – Soldaterne. Hvad siger han! Cæsar Julian. Det er ikke kejseren, som har forbudt det; det er mine misundere; kejseren er god, I venner; o, men kejseren er syg; han kan intet udrette – Soldaterne. Fem guldstykker og et pund sølv – Andre. Og det nægtes os – Atter andre. Hvem tør nægte Cæsar noget! Faustus. Bør ikke Cæsar, sejerherren, kunne gøre til centurion hvem han vil? Maurus. Således handler man med Cæsar, soldaternes fader! Nogle stemmer. Med Cæsar, som mere har været os en ven end en herre! Cæsar Julian. Alt skulde jeg kunne bære, spot og ydmygelse; men dette, at måtte skilles fra eder, se eder føres til de fjerneste lande, gå en uvis skæbne imøde – Soldater. Vi går ikke – Cæsar Julian. Vide eder givne til pris for pest, hunger og fiendens sværd; vide eders hustruer og børn truede af barbarernes overfald – Kvinder. Cæsar, Cæsar, tag dig af os. Cæsar Julian. Hvad er Cæsar? Hvad mægter han? Laipso. Skriv til kejseren; lad ham vide – Cæsar Julian. Ak, hvad er kejseren? Syg på sind og legem! Nedbrudt af omhu for rigets vel. Ikke sandt, Decentius? Tribunen Decentius. Jo visselig, men – Cæsar Julian. Hvor skar det mig ikke i hjertet, da jeg erfor – o, bed for ham, bring offer for hans helse; ved I vel at kejseren har triumferet i Rom –? Soldater. Han! Han, som kom slagen fra Dacien! Cæsar Julian. Triumferet, siger jeg, – for vore sejervindinger – Tribunen Decentius. Høje Cæsar, betænk – Cæsar Julian.O, betænk, I venner, hvorledes hans sind må være omsløret. Bed for ham! Da han red gennem Konstantins bue trode han sig så stor at han bøjed hovedet mod sadelknappen. Latter blandt soldaterne. Som en hane i en porthvælving! Andre stemmer. Er det en kejser! Atter andre. Og ham skal vi lyde! Væk med ham! Maurus. Cæsar, tag du styret! Tribunen Decentius. Oprør – Stemmer. Tag magten, tag magten, Cæsar! Cæsar Julian. Afsindige! Er det at tale som Romere? Vil I efterligne barbarerne? Hvad var det Knodomar råbte ved Argentoratum? Maurus. Leve kejser Julian! Cæsar Julian. Ah, ti, ti! De bageste. Hvad går for sig? Festus. De udråber Cæsar Julian til kejser! Skrig. Leve kejseren! Leve kejser Julian! (Råbet forplanter sig i videre og videre kredse udenfor.) Cæsar Julian. O, jeg beder eder bønligt, – se, jeg udstrækker mine hænder – bliv her Decentius – I vil det; godt, jeg underkaster mig – Sintula, lad paladsvagten samles –; Decentius, du skal vidne for kejseren at jeg kun nødtvungen –; gå, gå, Centurion – meld for hæren, hvad I her har besluttet – jeg vil skrive til kejseren – Sallust, gå, lad Severus fængsle – Maurus. Diademet om dit hoved, kejser – Cæsar Julian. Et sligt har jeg aldrig havt – Maurus. Denne, denne! Råb udenfor. Kejseren! Kejseren! Vi vil se kejseren. Soldater. På Skjoldet med ham! Op, op! (Cæsar Julian løftes på skjoldet og vises for mængden udenfor. Stormende jubelråb.) Cæsar Julian. Hærens vilje ske! Alle løfter fornyer jeg – Soldater. Fem guldstykker og et pund sølv – Andre. Ikke over Alperne – Cæsar Julian. Til Vienna! Jeg svarer for alt. Ah, Oribases – Lægen Oribases (fra højre.) O, nådigste herre! Cæsar Julian. Helena –? Lægen Oribases. Død! Cæsar Julian. Nemesis! Femte handling. (I Vienna. Hvælving i katakomberne med en brændende lampe under loftet og en forfalden stentrappe der fører til kirken ovenover.) (Cæsar Julian, i forrevne klæder, sidder på jorden i en lyttende stilling. Dæmpet kirkesang lyder ovenfra.) Cæsar Julian. Nu lyver de for Gud Herren igen. Bønner og salmesang over hendes kiste. Lys og røgelse ved dag og nat. Der er ikke den dyd, hun ikke har ejet, synger presterne. Ha-ha, presterne; ja, de må jo vide det. Det er en kejserindes himmelfærd, i forherligelse løftes hun opad, opad, ind i det højeste. Hm –! Det jordiske kejsersæde, det fyldte hun ikke, og det var dog det, som hun –. Der er Nemesis i dette. Er Nemesis? Nemesis er jo ikke.※ Nemesis vejred hen som en tåge for Galilæeren. Ridderen Sallust (fra trappen.) Herre, endnu som en begravet, i mørke – Cæsar Julian. Er det dig, Sallust? Hvad vil du her? Ridderen Sallust. Tjene dig, om jeg kunde. ※ingen har set nåden, ingen billedhugger har stillet hende f Cæsar Julian. Hvad nyt oppe fra verden? Ridderen Sallust. Der er tegn til at soldaterne – Cæsar Julian. Nu skinner visst solen deroppe? Ridderen Sallust. Ja. Cæsar Julian. Himmelhvælvingen tindrer af lys; der er dag; det er varmt; floden risler over hvide kiselstene – skønne liv, skønne verden! Ridderen Sallust. O, kom, kom, herre, dette ophold i mørket udlægges falsk – Cæsar Julian. Hvorledes udlægges det? Ridderen Sallust. Tør jeg sige det? Cæsar Julian. Ja, ja, dølg intet. Ridderen Sallust. De siger, det er ikke sorg, men samvittigheden – Cæsar Julian. De tror jeg dræbte hende? Ridderen Sallust. Det gådefulde i sagen må undskylde dem som – Cæsar Julian. Det tykkes dem mindre gådefuldt om jeg –? En fader skulde gøre sit eget håb til intet? (springer op.) Hvad lo du af? Er der nogen, som ikke tror at –? Ridderen Sallust. Herre, jeg forstår dig ikke. Cæsar Julian. Hvad nyt spurgte jeg om? Ridderen Sallust. Kejseren er, ved rygtet om hvad der gik for sig i Paris, skyndsomt flygtet over til Antiokia. Cæsar Julian. Jeg ved det; han så os i ånden for Roms porte. Ridderen Sallust. De, som slutted sig til dig, så i ånden det samme. Cæsar Julian. Kejseren er affældig. Ridderen Sallust. Kejseren lever. De breve, du har skrevet ham til om din udråbelse – Cæsar Julian. Om min nødtvungne udråbelse. Man tvang mig; der var intet valg – Ridderen Sallust. Kejseren drager en hær sammen for at rykke ind i Gallien. Cæsar Julian. Hvoraf ved du –? Ridderen Sallust. Ved et tilfælde, herre! Jeg bønfalder dig, tro mig – Cæsar Julian. Godt, godt; så vil vi mødes; – ikke med sværd i hånd – Ridderen Sallust. Ikke? Og hvad da? Cæsar Julian. Jeg vil give kejseren, hvad kejserens er. Ridderen Sallust. Træde af? Cæsar Julian. Kejseren er affældig. Ridderen Sallust. O, dette forfængelige håb! (kaster sig på knæ.) Så tag mit liv, herre! Cæsar Julian. Hvad nu! Ridderen Sallust. Tag mit liv; jeg vil heller dø på dit end på kejserens bud – Cæsar Julian. Rejs dig, ven – Ridderen Sallust. Nej, lad mig ligge for dine fødder og tilstå alt. O, nådigste Cæsar, at måtte sige dig dette. Da jeg kom til dig her i Gallien, kom jeg som en spejder i kejserens sold – Cæsar Julian. Du –! Ridderen Sallust. Mit sind var fyldt af hævn imod dig; man holdt mig for den rette – Cæsar Julian. Og det kunde du; så sort et bedrag! Ridderen Sallust. Ja, herre, jeg forrådte dig – i de første måneder; siden ikke. Din mildhed, dit store sind, al den nåde du viste mig – jeg blev, hvad jeg havde givet mig ud for, din beundrende ven, og en forræder imod dem, som havde udsendt mig. Cæsar Julian. O, Sallust. Ridderen Sallust. Siden den tid har jeg intet berettet til din skade; jeg fortaug, eller jeg formildede – indtil der rejstes mistanke imod mig. Hine breve som meldte om kejserens triumf i Rom – Cæsar Julian. Ja, ja –? Ridderen Sallust. Jeg spilled dem i dine hænder, min dyrebare herre. Tale turde jeg ikke; men siden den tid – Cæsar Julian. Stå op; du er mig kærere således, – vunden imod min vilje. Stå op, du min sjæls ven, ingen skal røre et hår på dit hoved. Ridderen Sallust. Tag det liv, som du ikke længe har magt til at skærme. Du siger kejseren er affældig. (rejser sig.) Cæsar, hvad jeg har svoret på at fortie, det røber jeg nu. Kejserens affældighed rummer intet håb for dig. Kejseren tager en ny hustru til ægte. Cæsar Julian. Ah, afsindige mand! Ridderen Sallust. Kejseren tager en hustru, herre! Læs, læs; disse breve vil ikke levne nogen tvivl – Cæsar Julian. Ja, ved solens lys og magt! – Ridderen Sallust. O, at jeg dog havde talt før! Cæsar Julian. Han tager en kvinde tilægte! Faustina – ung – atten år, en datter af hin overmodige slægt – en kristen kvinde – ha-ha – kejseren får børn – Ridderen Sallust. At nøle er at gå til grunde. Cæsar Julian. Nu fatter jeg alt. Derfor måtte Helena – Ridderen Sallust. Ja, derfor; jeg var den, man først kasted øjet på; o, herre, du tror mig dog; jeg afslog det; jeg skød mig ind under umuligheden af at finde en lejlighed – jeg tænkte den brødefulde plan var opgiven, og da – Cæsar Julian. Han tager en hustru! Så er visselig alt håb ude ifald jeg ikke – Ridderen Sallust. Ja, nådige Cæsar, ifald du ikke uden ophold – Cæsar Julian. Og om jeg drager mig tilbage i ensomheden, vil de nye magthavere tåle min tilværelse? Vil ikke blot det, at jeg lever være som et hængende sværd over deres hoveder? Ridderen Sallust. Det var den vordende kejserindes slægtninge som var hos Cæsar Gallus i hans sidste timer. Cæsar Julian. Tribunen Skudilo. Tro mig vel, jeg har ikke glemt det. Og for denne blodige kejser skal jeg falde! Skåne ham? Ham, som i lange år har stolpret omkring mellem mine nærmestes lig. Ridderen Sallust. Mere blod vil flyde, ifald du ikke kommer ham i forkøbet; alle dine trofastes blod – Cæsar Julian. Ja, ja, det har du ret i; træder jeg op imod ham, så er det ikke for min egen skyld. – Er det ikke tusenders ve og vel, som her handles om? Gælder det ikke tusenders liv? Sig mig, Sallust, hvorfor har du ikke talt før? Ridderen Sallust. Jeg havde svoret at tie. Cæsar Julian. Ved guderne? Ridderen Sallust. Ja, herre, – ved guderne. Cæsar Julian. Og dog bryder du eden? Ridderen Sallust. Jeg ønsker at leve; guderne er langt borte. Cæsar Julian. Ja, eders guder er langt borte; de tynger ingen; de under en mand plads til at handle. O, dette herlige at føle sig fri! Du sagde det vilde koste mine trofastes blod? Hvem kan tvivle på det? Blev Knodomar skånet? Måtte han ikke bøde med livet for en sprogfejl? Thi jeg ved det, Sallust, de dræbte ham; der var ikke noget i dette med hjemve. Hvorledes har vel Florentius fremstillet sagerne. Er det ikke nødværge om jeg går mod kejseren? Ridderen Sallust. O, liv og håb –! Cæsar Julian. Er jeg ikke hærens fader? Ridderen Sallust. Soldaternes fader, og deres hustruers og børns fader. Cæsar Julian. Og hvad blev rigets lod, om jeg vakler nu? En affældig kejser, og efter ham et umyndigt barn i kejserstolen; splid og oprør; alles hånd imod alles for at rane magten. Jeg taler ikke om mig selv; men tør jeg dette, Sallust? Jeg taler ikke om mig; og dog jo! Har jeg ret til at stå for kejserens mordere med hængende arme og give ham lejlighed til at vælte en ny blodskyld over sit syndbetyngede hoved? Er det ikke bedre for ham at jeg selv –; jeg mener det er bedre at lide , end at øve uret. Dette, ser du, Sallust, det var en opgave for visdomsvennerne. Vilde ikke Platon og Mark Aurel, hin Sofias kronede brudgom give mig medhold? O, at jeg havde Libanius her! Ridderen Sallust. Herre, du er jo selv mester i de ophøjede videnskaber. Cæsar Julian. Jeg gad dog høre de andres mening. Ikke fordi jeg vakler, tro ikke det. Når jeg har besteget tronen vil jeg forfatte et skrift som skal bevise – Ridderen Sallust. Men, herre, soldaterne er utålmodige; de ønsker at se dig og høre af din egen mund at – Cæsar Julian. Gå gå, og berolige dem; sig dem at Cæsar skal vise sig. Ridderen Sallust. Det er kejseren de vil se. Cæsar Julian. Kejseren kommer. Ridderen Sallust. Med tusenders liv i din hånd. Cæsar Julian. Et bytte, Sallust; tusenders liv imod tusenders død. Ridderen Sallust. Har dine fiender vennens ret? Cæsar Julian. Ved du, hvad jeg har erfaret fra Rom –? Magikeren Maximus. Jeg vil ikke vide hvad du har erfaret – tag din skæbne i egne hænder. Cæsar Julian. I sandhed, hvad er han, denne Konstantius, – denne furiepiskede synder, denne hensmuldrende levning af et fordums menneske! Magikeren Maximus. Mausoléet over ham, kejser Julian! Cæsar Julian. Har han ikke i al sin færd mod mig været som et vrag uden ror, – snart drevet til venstre på mistroens strøm snart kastet til højre af samvittighedens stormpust? Raved han ikke op på kejsersædet med purpurkåben våd af min faders blod – kanske af min moders også – Måtte ikke alle mine slægtninge falde, for at han kunde sidde trygt? Nej, ikke alle. Gallus skåntes, og jeg. Der måtte være liv igen, som han kunde købe tilgivelse på. Så drev han på mistroens strøm igen. Hvad for et liv skænkte han os? Et gyldent slaveri i angst for at hver dag kunde være den sidste. Magikeren Maximus. Var det din værste angst? Tænk dig om! Cæsar Julian. Ja, du har vel ret. Presterne! Hele min ungdom har været en sammenhængende rædsel for kejseren og for Galilæeren. O, han er forfærdelig, denne gådefulde, – dette skånselløse gudemenneske. Overalt, hvor jeg vilde frem, trådte han mig stor og streng ivejen med sin ubetingede fordring. Magikeren Maximus. Og denne fordring, – var den i dig? Cæsar Julian. Altid udenfor. Jeg skulde! Krøb mit sind sammen i gravende og tærende had til min slægts morder, så lød fordringen: elsk din fiende! Tørsted mit skønhedsbetagne sind imod sæder og billeder fra det forgangne, så slog Galilæerens krav ned i mig med sit: søg det ene fornødne! Fornam jeg legemets søde lyst, så skræmte han mig med sit: afdø her for at leve hisset! Det menneskelige er blevet ulovligt, fra hin stund da Galilæeren tog verdensroret. At leve er at dø. At elske og at hade, det er at synde. Har han da forvandlet menneskets kød og blod? Nej, mennesket er blevet det samme. Menneskets sunde inderste væsen rejser sig imod dette. Og dog skal mennesket ville tvert imod sit eget væsen. Det skal, skal, skal! Magikeren Maximus. Og videre, end som så, er du ikke kommen? Cæsar Julian. Jeg? Magikeren Maximus. Ja, du, manden fra Athen og fra Efesus. Cæsar Julian. Ak, hine tider, Maximus! Dengang var det let at vælge. Hvad gjaldt det? En læresætning. Magikeren Maximus. For eller imod. Cæsar Julian. En sagfører blir den han er, enten han står på forsvarets eller på anklagens side. Dette her ligger dybere. Det er en handling, som jeg skal over. «Giv kejseren, hvad kejserens er». I Athen gjorde jeg engang leg deraf; – men det ligger dybere. Du kan ikke fatte det; du har aldrig været under Galilæerens magt. Det er mere end en lære, han har spredt ud over verden. Det er en trolddom, som tager sindene fangen. Den, som engang har været under ham, – jeg tror aldrig han kommer helt løs. Magikeren Maximus. Fordi du ikke vil helt. Cæsar Julian. Hvorledes skal jeg kunne ville det umulige? Magikeren Maximus. Er det møjen værd at ville det mulige? Cæsar Julian. Ordklang fra læresalene. I mætter mig ikke længer med sligt. Og dog –; o, nej, nej, Maximus! Men I kan ikke fatte, hvorledes vi har det. Vi er som vinstokke, der er plantede i en fremmed kunstig jordbund; plant os tilbage igen, og vi skulde gå ud; men i det nye vantrives vi. Magikeren Maximus. Vi? Hvem kalder du vi? Cæsar Julian. Alle dem, som er under Galilæerens rædsel. Magikeren Maximus. Skyggerædsel! Cæsar Julian. Det være som det vil. Men ser du ikke at denne lammende rædsel har tætnet sig til en mur om kejseren. O, jeg ser vel hvorfor den store Konstantin førte denne bindende lære til magt og sejr i riget. Ingen livvagt med skjold og spyd slutter således op om kejsersædet, som hin betagende tro der altid peger ud over jordlivet. Intet æreshåb får lov at spire i denne henrugende tilværelse. Magikeren Maximus. Og hvad mere ser du i dette? Cæsar Julian. Peg for mig. Magikeren Maximus. Ser du ikke at kejseren må stå udenfor? Cæsar Julian. Må? Magikeren Maximus. Kejser eller Galilæer. Det er valget. Træl under rædselen eller hersker i dagens og lysets og glædens land. Du kan ikke ville det modsigende og dog er det det, du vil. Du vil forene det uforenlige, forlige de to, som ikke står til at forlige. Derfor er det at du ligger her og rådner i mørket. Cæsar Julian. Kan du, så lys for mig. Magikeren Maximus. Er du bleven den Achilles, som Basilina drømte at hun skulde skænke verden? Såret i hælen gør ingen mand til Achilles. Rejs dig, herre! Lig en rytter på sin vælige hest må du sætte over Galilæeren, hvis du skal vinde frem til kejsersædet. Cæsar Julian. Maximus! Magikeren Maximus. Se dig om i verden. Falder ikke sindene fra ham, en for en? Hvad er der blevet af denne kærlighedens lære, som den kaldes? Raser ikke sekt imod sekt, – indbyrdes, værre end de vilde dyr i ørken? Hvilken vej har det taget med de to forventede store galilæiske lys i Athen? Basilius er gåt på rejser for at øge sin verdensvisdom, og bispesønnen Gregor fra Nazianz fører retssager i sin fødeby. Cæsar Julian. Sandt, sandt; jeg står alene i alvoret. Magikeren Og det nu da timen er inde. Nu eller aldrig. Har du ikke hørt rygtet om kejserens giftermål? Cæsar Julian. Med en kristen kvinde! Slægten dør ikke ud. Magikeren Maximus. Og hvad er så du? Forstødt af alle magter på jorden og over jorden. Eller vil du ty til Galilæerens favn? Hvorledes står det mellem dig og ham? Har du ikke selv sagt at du er under rædselen? Har du hans fordring i dig? Elsker du din fiende fordi om du ikke slår ham? Hader du kødets lyst og jordens lokkende færd fordi om du ikke som en hed svømmer dukker dig ned deri? Cæsar Julian. Og hvad har han gjort for mig, denne Galilæer? Var jeg ikke som hin fattige, der kun ejed et eneste lam? Han kom og tog det. Magikeren Maximus. Hvad mener du? Cæsar Julian. Han tog det lam, – som jeg aldrig har ejet. Hvi lod han mig ikke have ejet det? Holder han verdensvognens tøjler i sin hånd, så måtte han jo have kunnet –. Og nu at afdø! Skønne fristende liv, lys, magt og herlighed! Ja, om jeg havde levet! Jeg har aldrig levet. Jeg vil, jeg vil – Magikeren Maximus. Hvad talte røsten i lyset. «Ved dig skal riget grundfæstes!» Cæsar Julian. Maximus, lad røsten tale en gang til. Magikeren Maximus. Kræv ikke sligt. Hver gang koster mig syv år af mit liv. Cæsar Julian. Tager jeg styret, skal du hvert år leve syvfoldigt. Magikeren Maximus. Men hvis du ikke –? Cæsar Julian Frygt ikke. Blot et tilråb i tvivlen; en støtte, et varsel udenfra – Magikeren Maximus. Den døende hilser dig, kejser! (råber.) Vis dig, du rigets ånd! Tal, du rigets røst! Cæsar Julian. Ah! Magikeren Maximus. Ser du ham? Cæsar Julian. I lys og stråler. Hvad har du at sige mig? En røst. Nu eller aldrig. Cæsar Julian. Og hvis jeg ikke vælger nu? Røsten. Da ser du mig aldrig mere. Cæsar Julian. Men hvis jeg vælger? Røsten i lyset. Ved dig skal riget grundfæstes. Cæsar Julian. Råd mig! Røsten i lyset. Kejser Julian! Magikeren Maximus. Borte? Cæsar Julian. Borte. Magikeren Maximus. Og nu? Cæsar Julian. Nu eller aldrig. Koret i kirken. «Fader vor, du, som er i himlene!» Cæsar Julian. Løgnernes højsang til løgnen – Koret i kirken. «Helliget vorde dit navn –» Cæsar Julian. Syndernes pris til den medskyldige –; hvad tvætter dåben af? Magikeren Maximus. Offerblod. Koret i kirken. «Til os komme dit rige.» Cæsar Julian. Offerblod? Og hvor er offerdyret? Magikeren Maximus. Der; nede i hvælvingen. Cæsar Julian. Så viss var du på mig? Magikeren Maximus. Tegn og varsler har forkyndt mig hvad der skulde komme. Cæsar Julian. Offerbind om panden; – hvad har du øvet dernede. Magikeren Maximus. Forsk ikke. Cæsar Julian. Her; her, på indviet grund – forvovne! Magikeren Maximus. Intet lyn ramte mig; tag bindet om panden; offerkniven – tag, tag! Tvæt dåben af; kløv rædselens tåger – Koret oppe i kirken. «Ske din vilje, som i himmelen, så og på jorden.» Cæsar Julian. Til frihed! Gennem mørket til lys! Ah! (ind i hvælvingen.) Magikeren Maximus. Så kommer det dog! Disse glidende fugtige skygger! dette slimede kryb om fødderne –! Så kom det, – fordi det måtte komme. Skridt for skridt fremad på sejersvejen – Cæsar Julian (råber i hvælvingen.) Helios, Helios! Magikeren Maximus. Det skabte er i min hånd! Cæsar Julian. (kommer tilbage med blod på panden, på brystet og på hænderne.) Fuldbragt. Magikeren Maximus. Frigjort. Cæsar Julian. Galilæeren er falden; nu står ingen livvagt om kejseren længer – op i dagen – Sallust, Eutherius – hvad siger I her – (Sallust og Eutherius med breve.) Eutherius. Min højeste herre – et stort og vigtigt budskab? Cæsar Julian. Uro blandt soldaterne? Sallust Nej herre; kejser Konstantius er død. Cæsar Julian. Død! Eutherius. Skrækken har dræbt ham – Cæsar Julian. Skrækken for mig? Sallust For dig, for dit store navn, for dine hensigter – Cæsar Julian. Så har jeg dræbt ham – Magikeren Maximus Din slægts morder – Eutherius. Og her hans sidste vilje – tre år gammelt, du er indsat til hans arving – Cæsar Julian Maximus – og vi som – Magikeren Maximus. Så jævnes vejen for den kårne – Cæsar Julian. Uudgrundelige nødvendighed. Jeg vil ikke se tilbage. Op i dagen; gennem kirken; løgnerne skal forstumme! Min hær, min skat, mit kejsersæde! Fri, fri; mit er riget og magten og æren – (slår døren til kirken op;) Koret i kirken. Dit er riget og magten og æren – Cæsar Julian (blændet af lyset og sangen.) Ah! Magikeren Maximus. Sejer! Koret i kirken. I evighed, amen! En stemme (råber nede i gravgangen) Julian! Sall. Ah, hvad er det! Jul. Gå, gå! Stemmen. Døv sangen, Julian! – Sall. O, så er det dog sandt – Jul. Hvad er sandt – Sall. At du lever hernede med en gådefuld fremmed som er kommen til dig ved nattetid – Jul. Så det siger man? gå, gå. Sall Jeg besværger dig herre – lad disse fordærvelige drømme fare, kom med op i dagen – Stemmen. (nede i trappen) Al møje er spildt – Julian (ved åbningen) Intet tegn, min Maximos? Sall. Maximos! Jul. Gå, gå – træder jeg ud af dette forrådnelsens hus, så kommer jeg som kejser – Sall. O, jeg bønfalder dig – hvad søger du her i mørket – Jul Lys – gå, gå! Sall. Nøler Cæsar, så frygter jeg han finder vejen spærret (han går ud gennem gangen til venstre) Jul. Tal, min Maximos M. Max. (stiger op med offerbind om Al møje er spildt – –; hvi døver du ikke kirkesangen den dræber alle varsler – de vil tale men kan ikke komme til orde – Jul Taushed, mørke, og jeg kan ikke vente længer. Hvad råder du mig til. Max. Gå i blinde – kejser Julian – lyset søger dig. uovervindelig i alle træfninger? Jeg ser ham; jeg ser engelen med flammesværdet, som baned vej for Konstantin over den mulviske bro! Cæsar Julian. Du er min himmelske udsending, min tilværelses krone. Prinsesse Helena. O, gå, gå; – slå dem med din vredes lyn! – Gør ende på dette tærende glædeløse liv her i udørken. Jeg bærer det ikke længer, Julian! Jeg vil hjem igen til Rom og Grækenland. Cæsar Julian. (ser stivt på hende.) Til kejserens nærhed? Prinsesse Helena (sagte.) Kejseren er affældig. Cæsar Julian. (viger.) Helena! Prinsesse Helena. Jeg holder det ikke længer ud, siger jeg dig! Tiden går; Eusebia sidder i hæder og herlighed, mens jeg ældes – Cæsar Julian. Du ældes ikke; du er ung og skøn! Prinsesse Helena. Nej, nej, nej; tiden går; jeg kan ikke bære dette med tålmod. Cæsar Julian. Stille! Om nogen hører dig –! Prinsesse Helena. Han dør lidt hver dag, – hænger i et hår over graven. Gå, elskede; kæmp, kæmp; – vinder du, så vil glæden – Cæsar Julian. Helena! Prinsesse Helena. (sagte.) Han tåler ingen rystelse; jeg ved det ganske sikkert. Vinder du en stor sejr, så vil glæden – Cæsar Julian. Men ifald et nederlag – Prinsesse Helena. Da vil skrækken gøre det. Cæsar Julian. Ikke mere om dette. Mener du engelen med flammesværdet baner mig vej, hvis jeg går i kampen med de tanker? Prinsesse Helena. Kristus er god. Bønner skal sendes op for dig. Lovet være de hellige mænd! Lovet være martyrerne! Blodoffer til soning, Julian! Giv mig de fangne unge kvinder. Jeg vil omvende dem. De skal bøje sig ind under korsets nåde. Cæsar Julian. Alamanerne bøjer sig ikke did under. Prinsesse Helena. Så skal de dø. Som en sød røg skal blodet stige op til ham, den højt velsignede. Hans herlighed skal øges, hans pris skal forkyndes ved mig. Og jeg; – forynget, forynget, Julian –; midlet er usvigeligt; et bad i ungt jomfrublod – Cæsar Julian. Du forbryder dig! Prinsesse Helena. (blidt.) Er det en brøde at ville behage dig? Cæsar Julian. Er det kun for mig? O, svar, svar! Prinsesse Helena (bøjer sig ned over hans hænder:) Min herre for Gud og mennesker! Cæsar Julian. Farvel, min elskede! (ud i baggrunden.) Prinsesse Helena. Min helt, min cæsar, – farvel! (råber ud til venstre.) Myrrha, Myrrha, lad presterne komme! Alle mine kvinder skal samles i bøn og anråbelse. (med oprakte hænder.) O, du velsignede! O, du hærskarernes Gud, – du, som har dommen og sejren i din hånd, – vær med os; vær med os! Din er magten og æren i evighed. Amen! (ud til venstre.) (Høstligt skoglandskab med en trang kløft, som bærer opover mellem bratte bergvægge. Eftermiddag.) (Store skarer af skjoldbærere og kejserlige hustropper søger at trænge ind i kløften. Alamanske krigere skimtes oppe mellem træerne. Kamp, våbenlarm og skrig.) Tribunen Laipso. (råber fremover.) Viger de? Centurionen Festus. De står som en stenvold. Tribunen Laipso. I hulvejen? Centurionen Festus. Både i hulvejen og oppe på højderne. Tribunen Laipso. Igennem! Bryd vej, siger jeg! Fremad, fremad, folk! Centurionen Festus. Fremad! Der er befalet: fremad! Dæk jer med skjoldene. Tribunen Laipso. Hvad brag var det? Jeg synes de viger. Centurionen Festus. De vælter stene ned på os. En soldat. De ruller træstammer udover. Tribunen Laipso. Frem, frem; vi må igennem! En soldat (med en blødende arm.) Er her ikke nogen, som kan forbinde mig? En anden soldat. Kristus, – hvad slags våben har slåt dig det sår. Den sårede. Barbartænder. Vand, vand! En tredje soldat. Bidt –? Den sårede. I krampe; han var stukken i maven så indvoldene hang ud. Giv mig vand! (Hærføreren Severus kommer med befalingsmænd og friske tropper.) Hærføreren Severus (til tribunen Laipso.) Hvad nøleri er dette! Har jeg ikke befalet dig at tage hulvejen? Tribunen Laipso. Vi lader os slagte; mere kan vi ikke gøre. Hærføreren Severus. Du er dog helskindet, så vidt jeg ser. Frem, mand! Tribunen Laipso. Du skal ikke længe spotte mit hele skind, herre! (ind i trængselen.) (Cæsar Julian kommer med følge og livvagt.) Cæsar Julian. Severus! Hærføreren Severus. Her høje cæsar! Cæsar Julian. Lykkes det? Hærføreren Severus. Jeg frygter, det er umuligt. Cæsar Julian. Så er slaget tabt; de omgår vor venstre fløj og trænger os ud i sumpene mod floden. Hærføreren Severus. Endnu kunde tilbagetoget – Cæsar Julian. Tilbagetog? Du råder godt. Har vi ikke de værste i ryggen? Misunderne og bagvaskerne i kejserlejren. Trænger de sig ikke sammen til en mur for at tage imod den flygtende cæsar? Øjner du ikke den sky af giftige pile, som vil hagle ned over os? Hærføreren Severus. Fremover da, i Kristi navn! Cæsar Julian. Lad alle navne være udenfor. Fremover, fremover, under de himmelske magters skjoldborg! (råber.) Hvad går for sig der foran? Centurionen Festus. Vore folk kaster våbnene. En soldat (kommer våbenløs) Der er ufremkommeligt; kløften ligger fuld af lig. Soldater (i snevringen.) Tilbage! Plads, plads! Cæsar Julian. Centurion, hvad går for sig? Centurionen Festus. Barbar-høvdingen selv rider frem i rækkerne. Cæsar Julian. Er det Chnodomar? Centurionen Festus. Høje cæsar, jeg kender ikke Chnodomar. Cæsar Julian. Har han et ildfarvet bind om hovedet? Centurionen Festus. Nej, en kobberhue med høgevinger. Cæsar Julian. Så er det Hortar eller Vestralp. Hærføreren Severus. Han vinder frem. Cæsar, cæsar, frels dig itide! Cæsar Julian. (slår sig for panden:) Sejr på sejr i tre år, – og så miste det alt i et eneste slag! – Hvad blinker så hvast derinde? Hærføreren Severus. Barbarernes økser. Cæsar Julian. Og disse dumpe klangløse slag –? Hærføreren Severus. Det er huggene i Romernes rygge. Soldaterne (skriger foran.) Af vejen! Vig, vig! Tilside! Cæsar Julian. Ja, vig, vig! Romere viger; Grækere viger! Vig, som de andre har veget hist mod Perserne. Vig, som eders brødre veg i Dacien. Vig, som Barbatio nylig veg på sit skammelige tog, der han brændte sit eget bytte for at komme des fortere afsted. Centurionen Festus. Cæsars øje hvilte ikke på Barbatio; derfor veg han. Cæsar Julian. Kast centurion-mærket væk; du er tribun! Centurionen Festus. Mit liv for cæsar Julian! Soldaterne. Leve cæsar! Leve soldaternes fader! Centurionen Festus Leve cæsars lykke! Cæsar Julian. Min lykke er forrådt! Ikke af eder, I venner, men af hadefulde magter. Hvad mægter I? Den lange møjsomme vandring har mattet og slappet eders vanlige stridslyst – Soldater. Nej, nej, herre! Cæsar Julian. Solen bøjer sig alt mod nedgang. Jeg kunde græde blodtårer over det som forestår jer. En hård, en håbløs kampdag, og en lang stjerneløs nat efter – Hærføreren Severus (sagte, trækker ham i kappen) Cæsar, cæsar! Cæsar Julian. Vort forråd er sluppet op; ingen føde, ingen kilder i denne fortørrede egn – Soldater. Undergang til alle sider! Cæsar Julian. Vist nok er der forråd i barbarernes lejr, – forråd i overflod, – korn, kvæg, honning –; men hvorledes nå did? Soldater. Med sværdet! Cæsar Julian. Er I guder? Mægter I det overmenneskelige? Med sværdet? Når; når? Imorgen kanske, udhungrede, efter en hvileløs nat, mens fienden møder jer styrket af spise og drikke? O, jeg beder eder, styr dette vilde mod! Soldater. Frem, frem! Cæsar Julian. I barbarernes lejr er sølv, kvinder, slaver, gode våben, en uoverskuelig vognborg. O, at tænke den tanke at I må gå glip af dette rige bytte –! Soldater. Før os, cæsar! Cæsar Julian. Mænd, helte, brødre, I er uovervindelige, og ved det ikke selv! Nu kunde vi sejre – hvis I så synes. Ikke gennem hulvejen! Det er højderne på begge sider, som skal tages. Storm i sluttet række! Jeg ser de guddommelige hærskarer over os! Legioner, dersom det vandt eders bifald, – dersom I nu var tilsinds – Soldater. Vi følger cæsar! Cæsar Julian. Så fremad; opover! Hvo som viger, han melde til Rom at cæsar blev på valpladsen. Soldaterne. Med Gud for cæsar Julian! Cæsar Julian. Hæren har villet det, Severus! Hug ind, hug ind! Hvis nogen vender sig til flugt, skal de efterfølgende spidde ham i brystet. Cæsars fanebærer. Frem, frem, du lykkeligste blandt herskerne! Cæsar Julian. Se den gyldne drage på fanestangen! Se purpurdugen, forreven i hundrede slag, lig en drageham, afstrejfet, og endnu hængende efter kroppen – Soldaterne (stormer.) Slå, hug; cæsar er iblandt os! De kæmpende (foran.) Cæsar, cæsar! Cæsar Julian. Det løsner, som om en dæmning brast. Alamanerne (på højden.) Der kæmper en gud i de fremmedes rækker! Centurionen Festus. Barbarerne flygter; de kaster sine våben! Råb blandt soldaterne. Rædsel slår dem! Alt viger for cæsar! En soldat (falder rammet af et kastespyd.) Cæsar er stor! Hærføreren Severus. Helst på de krumme veje. (Højderne stormes. Kamp og skrig i hulvejen.) Åben egn med vid udsigt over sletterne og staden Argentoratum. Rhin-floden bugter sig i flere arme langt borte. I forgrunden en højde med en rugaker.) (Cæsar Julian, prætorianhøvdingen Florentius og præfekten Sallust med følge og vagt på bakken i kornet.) Prætorianhøvdingen Florentius. Ikke nærmere, høje cæsar! Cæsar Julian. Se, se, Sallust! Kampen strækker sig langs hele linjen. – Hvor hornets klang bæres vidt for vinden! Hvilke skrig; hvilke skjoldebrag! Prætorianhøvdingen Florentius. Ikke nærmere; jeg beder! Cæsar Julian. I kampen er det, jeg søgte i bøger og i drømme. I kampen er det sande samliv med ånderne; det store, det isnende og ildnende. Mennesket vokser ud over sig selv – Prætorianhøvdingen Florentius. Tilbage, herre! Barbarernes pile slår ned i bakken! Cæsar Julian. Den er skudfri, som skal grundfæste riget. Præfekten Sallust (peger udover.) Hvad nu? Der sker et ophold i rækkerne – Prætorianhøvdingen Florentius. Silvanus nøler. Hvi rykker han ikke frem? Cæsar Julian. Legionerne drager ånde. Nu går det samlet fremad. Vor venstre fløj breder sig mod nord. Prætorianhøvdingen Florentius. Se, hin forvovne høvding – Cæsar Julian. Alamanen, – ja ja, uden sadel – Prætorianhøvdingen Florentius. Det er hverken Hortar eller Suomar; det tykkes en yngling – Cæsar Julian. Det er Serapion. Præfekten Sallust. Serapion? En Græker? Cæsar Julian. Nej, Chnodomars brodersøn. Hans rette navn er Agenarik. Præfekten Sallust. Aha, en søn af hin rænkefulde Mederik, der holdtes længe som gidsel i Massilia? Cæsar Julian. Rigtig; der lærte han græske mysterier at kende og kaldte sønnen Serapion. En helt, ved de himmelske magter! Næsten skægløs endnu. Hvor han tumler sin skimmel; hvor han hugger ind! Præfekten Sallust. Barbarerne tykkes at kæmpe mere voldsomt end velbetænkt. Cæsar Julian. Så er deres vane. Lykkes ikke det første angreb, flygter de og samler sig langt borte. Prætorianhøvdingen Florentius. Der er ikke mod hos disse horder; kun had og raseri. Cæsar Julian. Du mener, det er ringe ære at overvinde dem? Prætorianhøvdingen Florentius. Det mente jeg ikke, høje cæsar. Cæsar Julian. Der rider Chnodomar selv frem i spidsen. Præfekten Sallust. Hin svære mand med talrigt rytterfølge –? Cæsar Julian. Ja, han med det ildfarvede bind om hovedet. Fem konger og ti ringere fyrster følger ham altid i slaget. – Hvad er det, Florentius? Hvad ængster dig? Prætorianhøvdingen Florentius. Rytteriet på vor højre fløj er i forvirring, herre! Cæsar Julian. De uforsigtige! Har man ikke advaret dem? Barbarerne bruger sin gamle list, kaster sig ned som sårede og stikker hestene i bugen – Prætorianhøvdingen Florentius. Vore flygter i alle retninger – Cæsar Julian. Prætorianerne skal rykke frem. Gå, gå, Florentius; alt hviler på dig. Prætorianhøvdingen Florentius. Jeg skal gøre min pligt, høje cæsar. (Han går med sit følge.) Cæsar Julian (ser længe ud over slagmarken.) Hvad beundrer du mest i denne kamp, Sallust? Præfekten Sallust. Din ro, herre! Cæsar Julian. Hvor tykkes dig faren størst, Sallust? Præfekten Sallust. Herre, jeg er ikke krigskyndig – Cæsar Julian. Min ro, siger du. I vor egen lejr er fienden. Ikke en kan jeg stole på – Præfekten Sallust. O, cæsar! Cæsar Julian. Ikke en uden dig. Velsignet være dit komme Hvormed har jeg fortjent det af dig, at du kunde opgive dit lykkelige landliv for at følge mig i disse barske egne? I Mailand, i bryllupsdagene måtte jeg afslå dig en bøn – Præfekten Sallust. Ikke mere; ikke mere; – det er glemt for længe siden. Cæsar Julian. Sandelig, du er en ædel mand, Sallust. Priset være lykkens styrer at jeg har dig. Jeg har ingen anden. Eller hvem? Går de ikke hver efter sit? Holdt ikke Marcellus sin hær tilbage da jeg i vinter lå indesluttet i Sennones? Og har han ikke siden bagvasket mig i kejserens hoflejr? Præfekten Sallust. Men Silvanus, herre? Silvanus har dog intet at håbe for sig selv. Og den gamle Severus –? Cæsar Julian. Silvanus fortæres af sin egen middelmådighed; han er med på alt og intet. han er ikke nogen dygtig hærfører. Severus holder på det tilvante og kan ikke forlige sig med den nye stridsmåde. Jeg vilde helst være dem kvit, begge to; men kejseren tillader det ikke. Det er kejserens vilje at jeg skal føre krigen langsomt, frem og tilbage, uden nederlag og uden store påfaldende sejre. Fatter du min stilling? Hvad synes du? Hvad synes du vel! Præfekten Sallust. Kejserens visdom er urandsagelig. Cæsar Julian. Du tog mig ordet af munden. Ja, jeg er ensom mellem disse mænd. Eller er jeg det kanske ikke? Se kun til Arbetio, hin rå soldat, som har svunget sig op til de højeste værdigheder. Jeg siger dig, han eftertragter mere. Kunde han skrive, vilde jeg tro det er ham, der sender kejseren disse hemmelige breve fulde af løgn og bagvaskelse – Præfekten Sallust. Herre cæsar –! Cæsar Julian. Hvad er det? Hvi blegner du? Præfekten Sallust. Jeg, nådigste herre? Nej, nej, ingenlunde. Se, prætorianerne rykker frem – Cæsar Julian. Rytteriet har samlet sig til nyt angreb. Ved du vel at jeg ræddes for sejren? Præfekten Sallust. Ræddes –? Cæsar Julian. Det blev mig spået i Efesus at jeg skal grundfæste riget. Præfekten Sallust. Det vil ske idag, herre! Cæsar Julian. Og hvad er så jeg imorgen? Ikke mere om dette. Se, se; Florentius hugger ind. Ha-ha; godt hugget! Jeg hader ham, Sallust! Jeg ser hans ønsker i denne stund, – nederlag for hæren; en lysende våbendåd for ham selv. Han pønser på min undergang – Præfekten Sallust. O, tro dog ikke – Cæsar Julian. Det var ham, som råded til angreb idag. Havde jeg vægret mig, skulde han have beskyldt mig for fejghed – Præfekten Sallust. Og dog må han sejre for cæsar. Cæsar Julian. Ved sejrens styrer, han sigter ud over sejren! Hvad vil han? Han ser syner; – kejserkronen på spidsen af sit sværd – Præfekten Sallust. Herre, herre, barbarerne er bag i vore rækker! Cæsar Julian. Barbarerne? Hvor? Præfekten Sallust. Hine horder med dyrehuder nedad ryggen Cæsar Julian. Det er Bataverne; vore forbundsfæller; trofaste venner i alle disse år. Ah, se, se; fiender bereder sig til flugt. Præfekten Sallust. Hvor, høje cæsar? Cæsar Julian. Hører du ikke deres vrede hvinende skrig –? Præfekten Sallust. Jo, jo; – de flokker sig tæt om Chnodomar og hans følge. Cæsar Julian. De truer fyrsterne til at stige af hestene og kæmpe tilfods. Så er deres skik i den yderste nød. Det er for at ikke høvdingerne skal lade dem i stikken. Præfekten Sallust. De drives dybere og dybere ud i sumpene – Cæsar Julian. (råber.) Cornuterne, spydkasterne og de letbevæbnede skal rykke frem! – Se, Sallust, hist stormer Brakkaterne løs på de vigende. Allerede deres holdning indjager skræk. Har du hørt Brakkaternes hærskrig før? Først sagte mumlen, så stigende og stigende til det ligner et væltende hav imod strandbredden. Præfekten Sallust. Pilene falder tykt, som fra en hagelsky. Våben imod våben; legeme imod legeme; – tilgiv, herre, det svimler for mig, – jeg tåler ikke at høre disse dødsskrig – Cæsar Julian. Du bløde Romer! Præfekten Sallust (holder for ørene) O, var jeg døv; – aldrig har jeg tænkt mig kampen så vild. (Cornuterne drager forbi til slagmarken og hilser cæsar med høje råb.) Cæsar Julian. Frem, frem, I kække mænd! Lad eders tapperhed aftvætte den skændsel, som hæren andetsteds har draget over sig. Sejrer vi ikke idag, da ve mig at jeg efter lang vægring modtog en cæsars værdighed. Præfekten Sallust. Alamanerne viger mere og mere. De er stærkere og større end vore, og dog må de give tabt for dig – Cæsar Julian. Rytteriet afskærer dem fra bådene. Frem, frem; hug ind! Floden er i forbund med os; sumpene sluger dem; natten slår dem med blindhed. Jord, vand og himmel kæmper for riget! (alle ud.) (Sumpig egn ved flodbredden. Aften.) (Alamanerne flygter. Enkeltvis og i flokke løber de henover sletten og kaster sig i vandet; nogle svømmer over, andre rives bort af strømmen. Skrig og forvirring. Romerhæren forfølger dem under ledelse af Severus.) Hærføreren Severus. Ikke videre! Hæren har gjort sit; floden gør resten. Cæsar Julian (kommer med sit følge.) Sejr uden grænse, Severus! Vognborg, lejr, alt i vore hænder – Hærføreren Severus. Mere end sex tusend fiender ligger på slagmarken – Cæsar Julian. Men af vore? Hærføreren Severus. Kan ikke siges endnu. Batavernes anfører er falden. Cæsar Julian. Falden? Den trofaste Bainabaudes? Hærføreren Severus. Ja; og tribunen Laipso; og ligeså Innocentius, anføreren for de harniskklædte ryttere, og endnu en tribun uden kommando, hvis navn jeg ikke kender. Cæsar Julian. Hæder over dem, som blødte for kejseren. (Prinsesse Helena kommer omgiven af prester og slavinder.) Prinsesse Helena. Hil dig, min sejrrige helt! Cæsar Julian. Helena! Her? Bort, bort! Hvor uforsigtigt, du elskede! Prinsesse Helena. Hvad agter jeg faren? Holder jeg ikke korset i mine hænder? Er jeg ikke i cæsars nærhed? Cæsar Julian. Du skønne trofaste kvinde! Prinsesse Helena. Min helt og herre! Cæsar Julian (lytter.) Hvad gælder disse råb? Stemmer (udenfor.) Fangen; fangen! Han er fangen! Cæsar Julian. Hvem, hvem –? Prætorianhøvdingen Florentius (kommer.) Høje cæsar, Chnodomar er fangen! Cæsar Julian. Ha, sejrens krone! Tribunen Festus. (kommer.) Hvor er cæsar? Tilside der; – lad mig være den første – Cæsar Julian. Chnodomar –? Er det sandt –? Tribunen Festus. Ja, ja; fangen, herre! Prinsesse Helena. Min bøn er hørt i nåde; den højeste er med os! Cæsar Julian (til Festus.) Fortæl, fortæl, tribun! Tribunen Festus. Chnodomar havde fundet lejlighed til at slippe ud af slagtummelen –; han kæmpede tilfods, herre – Cæsar Julian. Jeg ved det; tvungen; jeg så det selv; – videre! Tribunen Festus. Han blev set med få drabanter at bane sig vej over ligdyngerne henimod lejren, som han havde slåt nær Tribunci og Concordia – Prætorianhøvdingen Florentius. Der var ufremkommeligt; jeg havde sørget for det. Cæsar Julian. Lad tribunen tale. Tribunen Festus. Han må have frygtet for et nederlag; han havde skjulte både i beredskab. Med tilhyllet ansigt løb han os forbi; men en soldat i min kohorte kendte ham og råbte: der flygter overkongen! Det blev en jagt, herre cæsar! Alt var han bredden nær, da standsed en sump hans flugt. Til trods for sit svære legems vægt arbejded han sig over og ind i et lidet rørkrat. Der ringed vi ham ind, som man gør med løven i de Lybiske lande, sendte en pileregn ind over den skjulte – Cæsar Julian. Nu? Er han såret? Tribunen Festus. Nej, ingen traf; han kom frivilligt frem og overgav sig. Prætorianhøvdingen Florentius. Han er uskadt. Se hvilken sammenstimlen. Der bringer de ham. Cæsar Julian. (ser ud.) Ja, ja, det er Chnodomar. Nej, det er mere end Chnodomar, I venner; det er krigen selv med bundne hænder. (Prætorianerne trænger sig med høje bifaldsråb sammen om cæsar.) Ikke mig, I uforlignelige; (omfavner Florentius.) pris denne mand, min ven og broder i alle farer. (sagte til Festus.) Din løn er dig viss, tribun! (højt.) Ingen hån mod den fangne! Chnodomar føres bunden frem for cæsar.) Prinsesse Helena (sagte) Hvor sund og kraftfuld, Myrrha! Slavinden Myrrha. For kraftfuld, min herskerinde! Prinsesse Helena. Nej, nej, ikke for kraftfuld. Cæsar Julian. (til Chnodomar.) Så mødes vi, du overmodige – Chnodomar (kaster sig ned.) Lad mig kysse dine fødders støv! Cæsar Julian. Ikke dette! Stå op; stå op! Chnodomar. Nej, lad mig ligge så til du rejser mig med et nådens ord. Cæsar Julian. Hvad begærer du? Chnodomar. At det sker hurtigt. Ikke pinsler; – o, ikke bålet, herre; ikke levende på bålet; jeg kan det ikke! Prinsesse Helena (sagte til Myrrha.) Hvor dødsskrækken gør ham skøn. Cæsar Julian. Og hvor mange af vore har ikke du myrdet under værre pinsler? Chnodomar. Tvungen, du mægtige; det var folket og fyrsterne som –; o, hør mig, hør mig! Prinsesse Helena (sagte til Julian.) Ængst ham mere, min elskede! Cæsar Julian. I barbarer blir eder selv lige; frække i lykken og fejge i modgang. Prætorianhøvdingen Florentius. Til døden med denne mand. Soldaterne fordrer det. Cæsar Julian. Hvem? Prætorianhøvdingen Florentius. Jeg og hæren. Prinsesse Helena (sagte.) Tål ikke dette. Skænk mig den fangnes liv. Cæsar Julian. Helena! Prinsesse Helena. Har ikke hærskarernes Gud vist dige nåde idag? Nåde, nåde for Chnodomar! Cæsar Julian. (til Chnodomar.) Stå op og hør min vilje. Chnodomar. Nej, nej, nej! Cæsar Julian. Stå op, siger jeg; jeg skænker dig livet. (Knurren blandt soldaterne.) Prætorianhøvdingen Florentius. Herre cæsar! Chnodomar. Livet –! Livet? Hærføreren Severus. Vogt dig, cæsar! Cæsar Julian. Jeg byder her –; i hærens navn. Eller er det ikke i hærens navn jeg taler, når jeg siger at eders mådehold, I uovervindelige, er lige så stort, som eders tapperhed. Fangen sendes til Rom. Ikke et hår skal krummes på hans hoved. Hæren vil det. Hæren vil at dens bedrifter skal stilles folket levende for øje, hvor denne mand føres frem. Hæren har ret til at fordre sig priset gennem alle landsdele lige til hoflejren. Hvo vil hindre hæren fra at nyde sin vel fortjente ros? Eller er det ikke som jeg siger? Har jeg ikke forståt eders vilje? Soldaterne. Jo, jo, jo! Leve cæsar Julian! Leve cæsar! Cæsar har forståt os! Chnodomar (rejser sig) Ja, du er sejrens gud! Herre, herre, du er slagmarkernes og menneskenes gud! Priset være du landenes store kejser! De omstående soldater (leende.) Kejser, siger han! Han kalder cæsar kejser! Tribunen Festus. Godt talt, barbar! Leve kejser Julian! Prætorianerne. Leve hærens fader! Leve kejser Julian! Cæsar Julian. Ti, ti, afsindige! (Skriget udbreder sig i videre og videre kredse under stormende jubel: Leve kejseren! Leve kejseren!) Cæsar Julian. (råber) Florentius, Severus, – jeg kræver eder til vidne på min uskyld! Præfekten Sallust (baner sig vej i trængselen.) Plads, plads! For himlens skyld, hvad er sket? Hærføreren Severus. Jeg forstår det ikke. Soldaterne udråber cæsar til kejser. Præfekten Sallust. Umuligt! Forræderi? Nej, nej! (til Florentius.) Jeg besværger dig, herre, – hvad sandt er der i dette? Prætorianhøvdingen Florentius. Barbarkongen har hyldet cæsar som kejser. Præfekten Sallust. Barbarkongen? Men cæsar –? Prætorianhøvdingen Florentius. Skænkte sin fange livet til gengæld – undskyld; jeg ved ikke mere. (fjerner sig.) Cæsar Julian. Dette var mere end et tilfælde, Helena! Præfekten Sallust. Herre, tag den uforsigtiges liv. Prinsesse Helena. Ja, lad ham dø, Julian! Ikke til Rom med ham. Cæsar Julian. Han har mit ord. Og hvad frygter I? Jeg vil skrive til kejserinden. Kejserinden er den som skærmer mig mod alle ondskabens pile. Og nu til hvile, I mødige helte; til hvile under de magters beskyttelse, som har stridt med os idag. Oprøret er slukket; i Paris vil vi holde vort festlige indtog; – og derefter, Florentius, Severus, foren eders bønner med mine, så det må tækkes kejseren at lade mig træde tilbage i ensomheden – Prætorianhøvdingen Florentius. Herre, hvad tænker du! Cæsar Julian. – tilbage i Ensomheden, siger jeg, – til de forskninger, som før optog mit sind og som jeg tror at jeg ikke uden held har drevet. Purpurkåben er ikke for den stille visdomsven. Feltherrestaven må lægges i en værdigeres hænder, Florentius! Hærføreren Severus. Cæsar, det vil ikke hæren tåle. Cæsar Julian. Hæren vil intet. Skrig, skrig uden mening. Jeg vil skrive til kejserinden – Husmesteren Eutherius (kommer ilsomt.) Ulykkeligt nyt fra Rom, herre! Cæsar Julian. Hvad er sket? Du er dødsbleg – Husmesteren Eutherius. Kejserinden er død. Prinsesse Helena. Kejserinden! Cæsar Julian. Kejserinden død! Prinsesse Helena. Død! Død; – og børnløs, Julian! Cæsar Julian. Og kejseren –? Husmesteren Eutherius. Som slåt til jorden af smerte og sorg – Helena. Han overlever det ikke! Cæsar Julian. Lad ikke dette komme videre. Ikke et ord, hører du. Alle vagter om mit telt skal fordobles inat. (bydende) Florentius, hid! Der skal udfærdiges en dagsbetaling til soldaterne. Det skal siges at cæsar er fornøjet med dem. Hæren – har gjort sin pligt. Den har grundfæstet riget. Anden handling. (Cæsars palats udenfor Paris. En hal, festligt smykket med alemanske vålen og kostbarheder.) (Cæsar Julian i triumfator-klædning med laurbærkrans om hovedet går op og ned. Statssekretæren Decentius står ubevægelig i nogen frastand.) Cæsar Julian Mere, mere! Decentius. Høje cæsar, det er alt. Cæsar Julian. Virkelig? Er det alt? Har kejseren sendt dig den lange vej kun for at –? Decentius. For at tilsige sin høje frænde al kejserlig nåde og kærlighed – Cæsar Julian. Ja, ja, så er det. Han er bekymret for mit åndelige vel. Han vil ikke tåle at forfængelige tanker vokser sig store i mig. Er det ikke så, Decentius? Decentius. Nådige cæsar, jeg drister mig ikke til at tyde min herres mening. Cæsar Julian. Jeg heller ikke. Jeg sandelig heller ikke; det være langt fra mig. (går op og ned.) Var Alamanerkongen Chnodomar kommen til Rom før din afrejse? Decentius. Ja, høje cæsar. Cæsar Julian. Og hvorledes hjælper han sig i det fremmede land, ukyndig i sproget, som han er? Ja, han er højst ukyndig, Decentius. Var til latter for mine soldater. Tænk dig, han forveksled så gængse ord som kejser og cæsar. Decentius. En barbar. Hvad skal man sige? Cæsar Julian. Ja, hvad skal man vel sige? Men kejseren er ham dog nådig? Decentius. Chnodomar er død, herre. Cæsar Julian. Chnodomar er død? Decentius. I fremmedlejren, på den Cøliske høj. Cæsar Julian. Død? Så? Ja, luften i Rom er usund. Decentius. Han døde af hjemve, herre. Længselen efter slægt og hjem – Cæsar Julian. – den tærer, Decentius. Ja, ja, jeg ved det. Jeg burde ikke skikket ham levende til Rom. Jeg burde ladet ham dræbe her. Decentius. Cæsars sind er mildt. Cæsar Julian. Han forså sig mod kejserens majestæt, den uvidende mand. Ja, du ved det vel? Decentius. Jeg ved intet. Cæsar Julian. Hm –! Hjemve? Ja så! Staldmesteren Scintula (kommer.) ! . Cæsar Julian. Til Phaëtons færd mellem himmel og jord? Lok mig ikke ud på farlige veje, gamle faun! Hvorledes endte det med Phaëton? Med fald og død, – har du glemt – har du glemt dit hedenskab, havde jeg nær sagt. Om forladelse, Decentius, det var ikke min agt at såre dit fromme øre. Decentius. Mit fromme øre er usårligt, herre! Cæsar Julian. Ja, ja, bær over med cæsar, om han spøger. Jeg ved virkelig ikke at tage det på anden måde. (g og ned.) – å? a. ! (Hærførerne Florentius og Severus, høje befalingsmænd og herrer ved cæsars hof kommer.) Cæsar Julian. Der har vi dem. Se på deme , Decentius! I spidsen for hæren havde de tænkt at drage ind i staden. Fangne barbar-fyrster med bundne hænder skulde gå ved vognhjulene. Kvinder og slaver fra tyve overvundne folkeslag skulde følge efter, tæt, hoved ved hoved. – God morgen, ædle Florentius! Sølvskinner, ser jeg; du går cæsar en høj gang. Prætorianhøvdingen Florentius. Er der hændt noget særdeles, herre? Cæsar Julian. Ja, i sandhed, det er der. Hvad fattedes i cæsars lykke? Prætorianhøvdingen Florentius. Hvad skulde fattes i cæsars lykke? Cæsar Julian. Nu ingenting. Glæd eder, mine tappre medkæmpere; her ser I statssekretæren Decentius, kejserens højt betroede mand. Han kom inat. Prætorianhøvdingen Florentius. Ah! Så fattes visselig intet i cæsars lykke. Hærføreren Severus. (sagte.) Hvorledes har I båret jer ad –? Prætorianhøvdingen Florentius. (ligeså.) Ufatteligt! Hærføreren Severus. Han står højere i gunst end nogensinde. Prætorianhøvdingen Florentius. Hvo udgrunder kejseren, ven? Cæsar Julian. I står så stille der. Ja, I har ret; I finder, det er for meget – Prætorianhøvdingen Florentius. Hvor kan det komme i din tanke – Hærføreren Severus. Skulde jeg være af en anden mening end kejseren –? Prætorianhøvdingen Florentius. Vel sandt; det er en høj nådesbevisning; men for meget? For meget; nej, høje cæsar – Hærføreren Severus. Hvad har du ikke udrettet i disse år i Gallien? Cæsar Julian. En årlang drøm, I dyrebare venner! Intet, intet. Prætorianhøvdingen Florentius. Og det regner du for intet? Hvad var hæren da du overtog den? En uordnet hob – Hærføreren Severus. – uden sammenhæng, uden lydighed, uden ledelse – Cæsar Julian. Overdrivelse, Severus! Prætorianhøvdingen Florentius. Og var det ikke med denne utøjlede hob, at du gik imod Alamanerne, slog dem med den hær, som du selv dannede, tog Colonia Agrippina tilbage – Cæsar Julian. Ej, ej, du ser med venskabs øje. – Eller er det virkelig sandt? Er det så at jeg jog barbarerne bort fra øerne i Rhin? At jeg satte det forfaldne Tres Tabernæ i forsvarstilstand? Er det virkelig så? Prætorianhøvdingen Florentius. Hvorledes, herre? Kan du tvivle om så store ting? Cæsar Julian. Nej, i sandhed, jeg synes –. Og slaget ved Argentoratum? Var jeg ikke med der? Det svæver mig så visst for at jeg sejrede over Chnodomar. Og efter sejren, Florentius –? Har jeg drømt; eller byggede vi ikke Trajans kastel op igen da vi rykkede ind i Germanien? Hærføreren Severus (vendt til Decentius.) Jeg priser min lykke at det blev mig forundt på mine gamle dage at tjene så stor en fører. Prætorianhøvdingen Florentius. (ligeså.) Hvad vending det alemanske oprør havde taget uden cæsars klogskab og tapperhed, det vover jeg ikke at tænke på. Flere hofmænd (trænger sig frem.) Cæsar er stor! Andre. Cæsar er uden lige! Cæsar Julian (ser en stund afvekslende på Decentius og de andre; derpå brister han ud i en høj kort latter:) Så blindt er venskab! Så blindt, blindt, blindt! – Her har jeg det skrevet. Hør efter og sug det ind som en erkendelsens læskende dugg. Det er kejserens melding til provinserne, som vor udmærkede Decentius har medbragt. Jeg har intet udrettet i Gallien. Det var en drøm, som jeg sagde. Her har vi kejserens eget ord. Det er under kejserens lykkelige forvarsler at oprøret er kuet – Prætorianhøvdingen Florentius. Alt lykkes under kejserens forvarsler. Cæsar Julian. Mere, mere! Her berettes det at det er kejseren, som har kæmpet og sejret; det er kejseren, som har løftet op den ydmygt bedende Alemanerkonge, der kasted sig ned for ham. Mit navn er ikke nævnt; og ikke dit, Florentius; og heller ikke dit, Severus! Og her, i beskrivelsen over slaget ved Argentoratum – hvor var det jeg havde det –? jo her; her står det; det var kejseren, som påbød slagordningen; det var kejseren, som kæmped selv i forreste række; det var kejseren som drev barbarerne på hovedkuls flugt; for ham var det Chnodomar blev ført –; læs, læs, – siger jeg – Hærføreren Severus. Høje cæsar, dit ord er nok. Cæsar Julian. Men hvor vil I så hen med eders smigrende tale? Vil I gøre mig til en usling? Vil I tilegne mig min høje frændes fortjeneste? Hvad tykkes dig, Decentius? Hvorledes tænker du det vil blive optaget i Rom? Prætorian-høvdingen Florentius. I sandhed, mit ord er bleven mistydet, ifald – Hærføreren Severus. Det kunde aldrig komme mig i sinde på den vis at – Cæsar Julian. Så skal det være, I kampbrødre; lad os alle tilhobe æde vore store indbildninger i os. Det var sandhedserkendelsen, som mangled i Cæsars lykke. Din sølvhjelm vil ikke komme til at dækkes af festtogets støv, tappre Florentius! Kejseren har triumferet i Rom. Lad alle optog afsiges; soldaterne skal gå tilbage i lejren. – Var jeg ikke engang en visdoms-ven? Man sagde det idetmindste, både i Efesus og i Athen. Jeg er bleven visdommen utro. Kejseren har påmindet mig. Tak ham tusend gange, Decentius! Har du mere at melde. Præfekten Decentius. Et endnu. Det store fredsværk er nu lykkeligt ført til ende her i Gallien. Cæsar Julian. Visselig; kejseren har dels ved sin tapperhed og dels ved sin højmodige mildhed – Præfekten Decentius. Rigets grænse er sikkret imod øst – Cæsar Julian. Af kejseren, af kejseren. Præfekten Decentius. I Dacien derimod står sagerne slet; og endnu slettere i Asien; kong Sapores vinder stadig fremgang. Cæsar Julian. Den forvovne mand! Rygtet siger at kejseren endnu ikke har behaget at knuse ham. Præfekten Decentius. Kejseren agter at knuse ham til foråret. Her er hans vilje, høje Cæsar! (rækker ham en papirrulle.) Cæsar Julian. Lad se, lad se! (læser.) Ah! – Det er altså kejserens vilje at –! Godt, godt, ædle Decentius; kejserens vilje skal blive efterkommet. Præfekten Decentius. Det er nødvendigt at den efterkommes endnu idag. Kejser Julian. Skuespil i fem handlinger. De optrædende: Kejser Julian. Krigsøversten Nevita Guldsmeden Potamon. Livlægen Cæsarios. Taleren Mamertinos. Taleren Themisteos. Skatmesteren Ursulos. Hårskæreren Eunapios. Kvinden Barbara. Skriftlæreren Hekebolios. Hofmænd og statstjenere. Borgerfolk i Konstantinopel. Udsendinger fra de østerlandske konger. Deltagere i Dionysos-toget; fløjtespillere, dansere gøglere og kvinder. Husmesteren Eutherios. Tjenere i palatset. Dommere, talere, lærere og borgere i Antiokia. Kornhandleren Medon. Skatteopkræveren Malkos. Gregor fra Nazianz. Farveren Fokion. Kvinden Publia. Hendes søn Hilarion. Agathon fra Kappadokia. Biskop Maris af Kalkedon. Deltagere i Apollon-toget. Offerprester, tempeltjenere, harpeslagere og stadsvogtere. De kristne fangers tog. Digteren Herakleos. Livlægen Oribases. Taleren Libanios, stadsforstander i Antiokia. Salmedigteren Apollinaris. Læreren Kyrillos. En gammel prest ved Kybeles helligdom. Høvedsmanden Fromentinos. Krigsøversten Jovian. Mystikeren Maximos. Spåmanden Numa. To andre etruskiske spåmænd. Fyrst Hormisdas, en landflygtig Perser. Livvagtsføreren Anatolos. Visdomslæreren Priskos. Visdomslæreren Kytron. Høvedsmanden Ammian. Basilios fra Cæsaræa. Makrina, hans søster. En persisk overløber. Romerske og græske soldater. Persiske krigsfolk. (Første handling foregår i Konstantinopel, anden handling i Antiokia, tredje handling ligeledes i Antiokia, fjerde handling i og omkring de østlige egne af kejserriget og femte handling på sletterne hinsides Tigris. Begivenheden omfatter tidsrummet fra December måned i året 361 til slutningen af Juni 363.) Første handling. (Ved havnen i Konstantinopel. I forgrunden en pragtfuld landgangstrappe klædt med sort; ved trappen en tilhyllet sten. Den kejserlige flåde, behængt med sørgeflag langt ude på Bosporus.) (Talløs menneskemængde i både og på stranden. Oppe på trappen står kejser Julian klædt i purpur, omgiven af sit hof og rigets øvrige stormænd.) Kejser Julian. (ser vidt ud over vandet.) Hvilket stævne! Den døde kejser og den levende. Hvor er ligskibet? Generalen Nevita. Der kommer det. Kejser Julian. Hin lange båd? Generalen Nevita. Ja, nådige kejser. Kejser Julian. Arme frænde! Så stor i livet; og nu må du nøjes med så lavt et tag. Nu skal du ikke støde din pande mod kistelåget, du, som bøjed dit hoved da du red gennem Konstantins bue. Guldsmeden Potamon (til en anden borger blandt tilskuerne.) Hvor ung han ser ud, vor nye kejser. Borgeren. Han er dog bleven før af lemmer. Da jeg så ham sidst her, var han spæd og mager; – det er nu en seks–syv år siden. Guldsmeden Potamon. Ja, han har øvet store gerninger i de år. En kvinde. Og alle de farer han har svævet i lige fra barn af. En prest. Vidunderligt frelst af dem alle; den guddommelige varetægt er over ham. Kejser Julian. Nu kommer han. Solen, som jeg anråber, og den store lynslyngende gud ved at jeg ikke har ønsket Konstantius døden. Det har i sandhed været langt fra min tanke. Jeg har opsendt bønner for hans liv. Sig mig, Cæsarius, – du må jo vide det bedst – har man undervejs vist det kejserlige legeme al sømmelig ære? Livlægen Cæsarius. Toget var en triumfators tog, gennem hele Lille-Asien. I alle byer, vi kom igennem, stimlede de troende sammen på gaden, hele nætter genlød kirkerne af bønner og sange, mørket blev til høj lys dag under blusset af de tusend tændte kerter – Kejser Julian. Godt, godt, godt! Jeg gribes af en utrolig banghed ved tanken om at skulle tage styret efter en så stor og dydig og højt elsket kejser. Hvi blev det mig ikke forundt at få leve i tilbagetrukken stilhed? Konsulen Mamertinus. Og hvem skulde da gjort fyldest i det store vanskelige kald, således som, du, uforlignelige herre, vil gøre det? Jeg tilråber dristigt hine andre som har attrået kejserværdigheden: Kom hid og tag rigets ror, med tag det således som Julian tager det. Våg nat og dag for alles velfærd. Vær herrer i navnet og dog borgerfrihedens tjenere. Vælg eders plads forrest i de kæmpendes rækker og ikke ved gæstebudene. Tag intet for eder selv, men udøs gaver til alle. Lad eders retfærdighed være lige fjernt fra føjelighed og fra grusomhed. Lev således at ingen jomfru på jordens kreds skal vride hænderne over eder. Byd trods både Galliens ufremkommelighed og Germaniens kulde. Hvad vilde de svare? Forfærdede over så strænge fordringer vilde de tilstoppe sine blødagtige øren og råbe: kun en Julian kan gøre fyldest for alt dette. Kejser Julian. Den alt-styrende give at så store forhåbninger ikke må skuffes. Men hvor meget fattes der mig ikke? En gysen overfalder mig. At skulle sammenlignes med Alexander, med Mark Aurel og så mange andre fortræffelige mænd! Har ikke Plato sagt at kun en gud kan herske over menneskene? O, bed med mig at jeg må gå fri for ærgærrighedens snarer og magtens fristelser. Athen; Athen! Did går min længsel! Jeg var som en mand, der for sin sundheds skyld drev en gavnlig legemsøvelse. Og nu kommer man til mig: træd frem på arenaen og sejr i de olympiske lege. Alle Grækere skal sidde som tilskuere! – Må ikke mit sind gribes af skræk allerede før jeg begynder på kampen? Taleren Themisteos. Hvad skræk, o kejser? Har du ikke allerede Grækernes bifald før kamplegen? Er du ikke kommen for at indsætte alle landflygtige dyder i deres gamle ret? Er ikke hos dig samlet i en mand al den sejervindingens evne, som Herkules, som Bakkus, som Solon, som –? Kejser Julian. Stilhed! Ikkun den dødes pris skal høres idag. Der lægger de til land. Tag mit diadem og mine kæder. Jeg vil ikke bære kejserlige prydelser i en stund som denne. (han giver smykkerne til et par af de omstående. Ligtoget kommer med stor pragt; prester med tændte lys i spidsen; kirkefaner bæres foran kisten; kordrenge svinger røgelsekar; skarer af kristne borgere følger efter.) Kejser Julian (lægger hånden på kisten og sukker lydeligt.) En tilskuer. Slog han korsets tegn for sig? En anden i hoben. Nej. Den første. Ser du; ser du! Den anden. Ikke heller bøjed han sig for det hellige. Den første. Ser du vel! Hvad sagde jeg? Kejser Julian. Så far hjem under pragt og ære, du min frændes afsjælede legeme! Jeg gør ikke dette støv ansvarligt for hvad din ånd forbrød imod mig. Hvad siger jeg? Var det din ånd, som for så hårdt med slægten at jeg nu står alene tilbage? Var det din ånd, som bød at min barndom skulde formørkes af tusend ængstelser? Var det din ånd, som lod hin ædle Cæsars hoved falde? Var det dig, som stilled mig, den uerfarne yngling på så vanskelig en post i det ugæstmilde Gallien, og som siden, da det ikke lykkedes ulykken at overvinde mig, gjorde mig æren for mine sejervindinger stridig? O, Konstantius, min frænde, – alt dette havde ikke sit udspring i dit store hjerte. Hvorfor vred du dig i nag og kval; hvorfor så du blodige skygger om dig på dit sidste smertefulde leje? Onde rådgivere har forbittret dit liv og din dødsstund. Jeg kender dem, disse rådgivere; det var mænd som tog skade af at færdes i din nådes uophørlige solskin. Jeg kender dem, disse mænd, der så villigt iførte sig det overbevisningens klædebon, der tyktes hoffet tækkekeligst. Hedenske borgere. Leve kejser Julian! Livlægen Cæsarius. Nådigste herre, toget venter – Kejser Julian. (til presterne.) Lad ikke eders fromme sang forstumme for min skyld. Fremad mine venner! (toget skrider langsomt ind i kirken.) Følg efter, hvo der vil; og bliv, hvo der vil. Men det skal I alle vide på denne dag at min plads er her. (uro og bevægelse i mængden.) Hvad er jeg? Kejseren. Men har jeg dermed sagt alt? Gives der ikke et kejserligt embede, som tykkes hånligt visket ud af erindringen i de senere år? Hvad var den kronede visdomsven Mark Aurel? Kejser? Blot kejser? Nær havde jeg spurgt: var han ikke noget mere end kejser? Var han ikke pontifex maximus? Stemmer i mængden. Hvad siger kejseren? Hvad var det? Hvad sagde han? Taleren Themiteos. O, herre, skulde det i sandhed ligge i din tanke –? Kejser Julian. End ikke min store farbroder Konstantin vovede at frasige sig denne værdighed. Selv efter at han havde indrømmet en viss ny troeslære så højst overordentlige rettigheder vedblev han dog at kaldes ypperste-prest af alle dem der holdt fast ved Grækerfolkets ældgamle guddomme. At dette embede i de senere tider blev sørgeligen forsømt, vil jeg ikke her tale om, men kun om at ingen af mine ophøjede forgængere, end ikke han, hvem vi idag med tårevædt ansigt tilråber den sidste hilsen, har vovet at nedlægge det. Skulde jeg formaste mig til noget, som så vise og retfærdige kejsere ikke fandt ret og rådeligt? Det være langt fra mig! Taleren Themisteos. O, store kejser, vil du dermed sige –? Kejser Julian. Jeg vil dermed sige at der skal være fuld frihed for alle borgere. Hold fast ved de kristnes gud, I, som finder det ønskeligt for eders sindsro. Hvad mig angår, så drister jeg mig ikke til at bygge mit håb på hin gud, som hidtil har været mig fiendtlig i alle foretagender. Jeg har sikkre tegn og varsler for at al den fremgang jeg vandt på Galliens grænser, den skylder jeg hine guddomme, der begunstigede Alexander på en noget lignende måde. Under hine guddommes skærm og skjold slap jeg lykkeligt gennem alle farer; og navnlig var det dem, der førte mig frem på min rejse hid med en så vidunderlig hurtighed og lykke, at jeg her i gaderne har hørt tilråb, der tyder på at man holder mig for et guddommeligt menneske, – hvilket er en stor overdrivelse, I venner. Men visst er det at jeg ikke tør vise mig utaknemmelig for så vedholdende nådesbevisninger. Stemmer i mængden (dæmpet.) Hvad vil han gøre? Kejser Julian. Så indsætter jeg da vore forfædres ærværdige guder i deres gamle ret. Men ingen krænkelse skal vederfares Galilæernes gud, og heller ikke Jødernes. De templer, som fromme herskere i fordums dage med så megen kunstfærdighed lod bygge, de skal igen oprejses i forynget herlighed med altere og billedstøtter, hvert for sine særlige guder, således at sømmelig dyrkelse der kan finde sted på ny. Dog vil jeg ingenlunde tåle at der sker de kristnes kirker nogen hadefuld medfart; heller ikke skal der øves overlast mod deres gravsteder eller mod andre pladse, som en sælsom vildfarelse bringer dem til at holde for hellige. Vi vil bære over med de andres forvildelse. Jeg har selv været hildet i fejltagelser. Dog, over dette kaster jeg et slør. Hvad jeg siden mit enogtyvende år har tænkt om de guddommelige ting, det vil jeg ikke dvæle ved. Jeg vil kun sige at jeg lykønsker dem, der efterligner mig, at jeg smiler ad dem der ikke vil træde i mit fodspor, at jeg vel vil forsøge på at overtale, men uden at ville tvinge nogen. (han holder et øjeblik forventningsfuldt inde; svagt bifald høres hist og her i sværmen.) Kejser Julian (hæftigere.) Med rette havde jeg regnet på taknemmelige tilråb hvor jeg nu kun sporer en nysgærrig forundring. Dog, jeg burde vidst det; der råder en sørgelig ligegyldighed iblandt dem der siger sig at have holdt fast ved vor gamle tro. Undertrykkelse og spot har bragt fædrenes ærværdige skikke i forglemmelse. Jeg har spurgt mig for, højt og lavt, men knapt en har kunnet give mig troværdig besked om hvorledes en ofring til Apollo eller Fortuna i et og alt er at foretage. Jeg må da gå foran i dette som i andet. Det har kostet mig mangen nats søvn at udfinde af gamle bøger, hvad fordum har været brugeligt i så måde. Men jeg besværer mig ikke derover når jeg eftertænker hvor stor tak vi er netop hine guddomme skyldig. Og jeg skammer mig ikke over at forrette alting selv –. Hvor hen, Cæsarius? Livlægen Cæsarius. Til kirken, nådigste kejser. Kejser Julian. Gå, gå! Enhver har sin frihed i deslige sager. (Cæsarius og nogle ældre hofmænd går ind i kirken.) Men den frihed, som jeg tilstår den ringeste borger, den forbeholder jeg også mig selv. Så forkynder jeg eder, I borgere, at jeg igen vender mig med hele mit hjerte til de lærdomme og skikke, som var vore forfædre hellige, at de frit tør forkyndes og udøves ved siden af alle nye og fremmede vilfarelser, – og da jeg er et barn af denne stad, og da jeg har den så fortrinlig kær, så forkynder jeg dette i de staden beskyttende guddommes navn. (han giver et tegn; nogle tjenere drager forhænget fra den tilhyllede sten; man ser et alter og ved dettes fod vinkande, oljekrukke, brænde og andet tilbehør. Stærk men stum bevægelse i mængden idet Julian går til alteret og gør forberedelse til ofringen.) Taleren Themisteos. O, vel må jeg, som Græker, smelte hen i tårer ved synet af så megen ydmyghed og from iver. En borger. Se, han bryder brændet selv. En anden. Over det venstre lår. Er det så det skal brydes. Den første. Det må vel så være. Konsulen Mamertinus. Den ild, du der tænder, o store kejser, i den skal granskningen og lærdommen lyse, ja opstå forynget ligervis som hin forunderlige fugl – Hærføreren Nevita. Denne ild vil hærde de græske våben. Jeg kender ikke meget til de jødiske lærdomme, hverken de ældre eller de nyere, men det har jeg mærket at alle, som bekender sig til dem, de er fejge og ubrugelige til større ting. Taleren Themisteos. I denne ild, o du uforlignelige, ser jeg visdommen renset for al anklage og for alle beskyldninger. Den vin, som du udgyder, er lig et purpur, hvormed du omhyller sandheden og sætter den på et kongeligt sæde. Nu da du oprækker dine hænder – Konsulen Mamertinus. Nu da du oprækker dine hænder er det som om du omslynger videnskabens pande med guld; – og de tårer du udgyder – Taleren Themisteos. (trænger han tilside.) Ja, ja; de tårer, jeg ser dig udgyde, de er som perler, hvormed veltalenheden igen skal lønnes og hædres. Og så er det da igen tilladt Grækerne at hæve sine øjne til himlen og følge de evige stjerner på deres gang. Hvor længe er det ikke siden at dette var os forundt! Måtte vi ikke, af frygt for angivere, skælve og bøje vort åsyn mod jorden ligesom dyrene? Hvem iblandt os turde fordriste sig til at beskue solens opgang og nedgang? (vender sig til hoben.) End ikke I agerdyrkere, som er strømmet hid i så store skarer idag, end ikke I, vovede at mærke eder himmellegemernes stilling, skønt I dog skulde afpasse eders arbejder derefter – Konsulen Mamertinus. Og I sømænd, har I eller eders fædre vovet at udtale navnene på de stjernebilleder, som I skulde rette eders sejllads efter? Nu tør I det; nu er det ingen forment at – Taleren Themisteos. Nu har ingen Græker længere nødig at leve på land eller vand uden at rådspørge de uforanderlige himmellove; han behøver ikke at lade sig omtumle som en bold for tilfældigheder og hændelser, han – Konsulen Mamertinus. O, hvilken mand er ikke denne kejser, som vi skylder så store goder –! Kejser Julian (for altret med oprakte arme.) Så har jeg da åbenlyst og i ydmyghed udgydt olje og vin for eder, I velgørende guddomme, der så længe har måttet savne denne for eder så højst sømmelige ihukommelse. Jeg har opsendt min tak til dig, o Apollo, hvem nogle af vismændene, og især de fra østerlandene, tillægger navnet sol-kongen, fordi du bringer og fornyer det lys, hvori livet har sin grund og sit ophav. Jeg har bragt mit offer til dig, o Bacchus, du henrykkelsens gud, der løfter menneskenes sjæle ud af lavheden og bærer dem op til et for ånden værdigt samliv med højere ånder. Og, skønt jeg nævner dig sidst, har jeg dog ikke derfor mindst ihukommet dig, o Fortuna! Stod jeg vel her uden din bistand? Visselig ved jeg at du ikke længere selv lader dig tilsyne, således som tilfældet var i den gyldne tidsalder hvorom hin uforlignelige blinde sanger har fortalt os. Men det ved jeg dog, – og deri er alle andre visdomsvenner enige med mig, – at det er dig som har en væsentlig andel i hvilken dæmon, god eller ond, der skal følge ethvert menneske på hans livsgang. Jeg har ingen årsag til at klage over dig, o Fortuna! Meget mere har jeg den højeste opfordring til at yde dig lov og pris. Denne for mit hjerte så dyrebare pligt har jeg idag underkastet mig. Jeg har ikke skyet end det ringeste arbejd. Her står jeg, ved høj lys dag; alle Grækeres øjne er rettede på mig; jeg forventer at alle Grækeres røster vil forene sig med min i et tilråb til eder, I udødelige guder! (under offertjenesten har alle kristne tilskuere efterhånden fjernet sig; kun en liden hob er bleven tilbage. Da kejser Julian holder inde høres et svagt bifaldsråb blandet med latter og forundret hvisken.) Kejser Julian. Ah, så! Hvad er der blevet af dem alle? Lister man sig bort? Taleren Themisteus. Ja, med skamrødme over en så mangeårig utaknemmelighed. Taleren Mamertinus. Nej, det var glædesrødme. De gik for at udbrede det store budskab i alle gader. Kejser Julian. Den uvidende hob ved aldrig at finde sig tilrette i det uvante. Jeg får et besværligt arbejde at gøre; men ingen møje skal fortryde mig. Hvad er sømmeligere for en visdomsven, end at udrydde vildfarelser. I det øjemed regner jeg på eder, I oplyste venner. Dog, vore tanker må forlade dette for en kort stund. Følg mig; jeg går nu til andre pligter. (han går; hoffolk og borgere ledsager ham.) (Tronsalen i kejserpalatset.) (Kejser Julian omgiven af sit hof og høje embedsmænd deriblandt Skatmesteren Ursulus, , samt talerne Mamertinus og Themisteos.) Kejser Julian. Så langt har guderne hjulpet. Nu vil værket rulle fremad som en stormflods bølger. Den stumme trods, som jeg sporer fra visse hold, hvor jeg mindst burde vente det, skal ikke bringe mit sind ud af ligevægt. Det er jo netop den ægte visdoms særkende at lægge tålsomhed for dagen. Du, min Cæsarius, ved jo at man ved passende midler kan helbrede legemets onder. Men kan man med ild og sverd tilintetgøre vildfarelserne om guddommens natur? Og hvad nytter det mig at eders hånd ofrer, dersom eders sjæle fordømmer, hvad hånden gør? Således vil vi leve i endrægtighed med hverandre. Mit hof skal være tilgængeligt for alle udmærkede mænd, hvad meninger de end måtte have. Lad os vise verden det usædvanlige og ophøjede skuespil af et hof uden hykleri, tilvisse det eneste hof i sit slags, – et hof, hvor smiger blir regnet til de farligste fiender. Vi vil anklage og dadle hverandre, når sådant måtte være betimeligt, dog uden derfor at elske hverandre mindre. (høvedsmanden Nevita kommer.) Dit ansigt lyser, Nevita. Hvad gode tidender bringer du? Høvedsmanden Nevita. Sandelig de bedste og glædeligste. Et stort antal sendebud fra fyrster i det fjerne Indien er kommet for at bringe dig gaver og bede om dit venskab. Kejser Julian. Ah, fortæl mig dog, – fra hvilke folkeslag –? Høvedsmanden Nevita. Fra Armenierne og dem hinsides Tigris. Ja der gives endog nogle iblandt dem der siger sig at komme fra øerne Diu og Serandib. Kejser Julian. Altså fra verdens yderste grænse, I venner! Taleren Themisteos. Selv did hen har rygtet båret dit navn og din hæder. Taleren Mamertinus. Selv i hine ukendte egne er dit sværd en skræk for fyrster og folkeslag. Taleren Themisteos. Diu og Serandib! Langt øst i det indiske hav – Taleren Mamertinus. Jeg tager ikke i betænkning at sige: udenfor jordens kreds. Kejser Julian. Hårskæreren skal komme! – Jeg vil modtage sendebudene i sømmelighed, – dog uden pragt og smykker. Således vilde den ophøjede Mark Aurel have modtaget dem; og jeg vælger heller ham til mit forbillede, end den kejser, der nys bedrøvede os ved sin bortgang. Ikke mere nogen prunk med forgængelige jordiske ting. Selv barbarerne skal mærke sig at visdommen – rigtignok i sin ringeste tjeners skikkelse – igen har taget sin plads på kejsersædet. (Hårskæreren Eunapios, kommer; han er rigt klædt. Kejseren hilser ham.) Hvad søger du her, herre? Hårskæreren Eunapios. Nådigste kejser, du har befalet mig at komme. Kejser Julian. Du tager fejl ven; jeg har ikke havt bud efter nogen af mine rådsherrer. Hårskæreren Eunapeos. Allernådigste kejser – Skatmesteren Ursulus. Tilgiv herre, denne mand er den kejserlige hårskærer. Kejser Julian. Hvad siger du! Virkelig? Denne mand – o, du spøger! Denne mand – i silke, med guldstukne støvler – ja så! Så du er hårskæreren! (bukker for ham) Aldrig skulde jeg formaste mig til at lade mig betjene af så fine hænder. Hårskæreren Eunapeos. Allernådigste kejser, jeg beder for Guds og min frelsers skyld – Kejser Julian. Ho-ho! En Galilæer! Ja, tænkte jeg det ikke nok! Er dette den forsagelse, som I praler med? Men jeg kender jer vel! Hvilken guddoms tempel har du plyndret, eller hvor mange greb i statens kasse har du gjort, for at kunne stadse dig således til? Du kan gå igen; jeg har ikke brug for dig (hårskæreren går) Sig mig, Ursulus, hvad har denne mand i løn? Skatmesteren Ursulus. Nådigste kejser, efter din ophøjede forgængers befaling er der tillagt ham tyve mænds dagligt underhold – Kejser Julian. Se, se; ikke mere? Skatmesteren Ursulus. Jo, herre, i den senere tid har han havt frit hestehold i de kejserlige stalde, samt en viss årlig sum i penge og et guldstykke for hver gang han – Kejser Julian. Og alt det for en hårskærer! Hvad må så ikke de andre –. Der skal gøres en ende på dette. Lad de fremmede sendebud komme. Jeg vil modtage dem med uklippet hår. Det er sømmeligst således; thi omendskønt jeg vel ved at det ikke er det uredte hår eller den pjaltede kappe, som gør den sande visdomsven, så mener jeg dog at det forbillede som både Antisthenes og Diogenes har givet, vel bør tages iagt af den mand, som, selv på kejsersædet, gerne vil følge i så store læreres fodspor. (Han stiger op på forhøjningen, hvor tronstolen står; Hoffet ordner sig nedenfor. Sendebudene, indførte af høvedsmanden Nevita, kommer ind i pragtfuldt optog, ledsaget af slaver der bringer gaver af alle slags.) Høvedsmanden Nevita. Nådigste kejser og herre! Ikke mægtige det ædle tungemål, som så mange veltalende mænd, og ikke mindst du selv, har udbildet til fuldkommenhed fremfor alle andre tungemål, samt derhos vel vogtende sig for at lade barbariske lyde skurre i dine øren, har disse udsendinger fra østerlandske fyrster kåret mig til talsmand. Kejser Julian. Jeg er rede til at høre dig. Høvedsmanden Nevita. Først nedlægger da kongen af Armenien for dine fødder denne rustning som han beder dig bære i kampen mod rigets fiender skønt han vel ved at du, uovervindelige helt, står under gudernes skærmende øje, der ikke tillader nogen dødeligs våben at såre dig. Her bringes dig kostelige klæder, telte og sadeltøj fra fyrsterne hinsides Tigris-floden. De vil dermed give tilkænde at når guderne har forundt hine lande en overvættes rigdom så skete det i det øjemed at den skulde komme deres yndling tilgode. Kongen af Serandib og ligervis kongen af Diu sender dig disse våben, sværd, spyd og skjold samt buer og pile; thi, siger de, vi agter det rådeligst at stå værgeløse lige over for den sejerherre, der, ligesom en guddom, har vist sig mægtig nok til at bryde enhver modstand. Til gengæld beder de, som den højeste nåde, om dit venskab, og navnlig beder de at du, hvis du, som et rygte har sagt dem, til våren agter at tilintetgøre den forvovne Perser-konge, – at du da vil skåne deres lande fiendtligt indfald. Kejser Julian. Ikke kunde en sådan sendelse komme mig ganske uventet. De medbragte gaver skal nedlægges i mit skatkammer, og gennem eder lader jeg eders herskere vide at det er min agt at holde venskab med alle de folkeslag, der ikke sætter sig op mod min magt. Hvad det angår at man i eders fjernt liggende lande, forledet af mine lykkelige sejervindinger, har ladet sig henrive til i mig at se en guddom, så vil jeg ikke videre indlade mig på den sag. Jeg agter guderne for højt til at jeg skulde ville tilrane mig en upassende plads iblandt dem, skønt jeg vel ved at det oftere, og især i ældre tider, har levet helte og herskere, som har været således fremdragne af gudernes yndest og nåde at det har vær keligt at sige om de rettest var at henregne til de dødelige eller til de udødelige. Om deslige ting er det imidlertid voveligt at dømme, selv for os Grækere. Hvor eget mere da for eder? Altså, nok om dette. Du, Nevita, fører de fremmede til hvile og sørger for at intet fattes dem. (Sendebudene forlader salen.) Taleren Themisteos. Så ung og allerede så højt hædret fremfor alle andre kejsere. Taleren Mamertinus. Jeg spørger: vil ikke Fama fattes lunger til at forkynde dit ry ifald guderne, hvad jeg visst håber, forunder dig et langt liv. Taleren Themisteos. Det skrækkens råb som de flygtende Alemaner udstødte ved Rhin-strømmens yderste grænser, det har væltet sig østover indtil det slog an imod Taurus og Kaukasus – Taleren Mamertinus. – nu runger det som en genlyd over hele Asien. Høvedsmanden Nevita. Hvad der har forfærdet Inderne er denne lighed mellem dig og hin makedoniske Alexander – Taleren Mamertinus. O, hvad lighed! Havde kong Alexander lønlige fiender i sin egen lejr? Havde han et misundeligt og bagtalerisk kejserhof at kæmpe imod? Høvedsmanden Nevita. Sandt, sandt; og der var heller ingen udugelige feltherrer, som hæmmed hans fremgang. Kejser Julian. Ursulus, det er min vilje at disse sendebuds komme skal gøres bekendt i staden og i provinserne. Alt skal fortælles nøjagtigt, hvor de kommer fra og hvilke gaver de har medbragt. Jeg vil ikke forholde borgerne noget af det som kommer min styrelse ved. Du kan også lade indflyde noget om den forunderlige mening iblandt Inderne at Alexander skulde være kommen tilbage – Skatmesteren Ursulus. Tilgiv mig, nådigste kejser, men – Kejser Julian. Nu? Skatmesteren Ursulus. Du har selv sagt at ved dette hof skal ingen smiger tåles – Kejser Julian. Tilvisse, ven! Skatmesteren Ursulus. Så lad mig da ærligt sige dig at disse sendebud kom hid for at søge din forgænger og ikke dig. Kejser Julian. Hvad vover du at ville indbilde mig! Taleren Themisteos. Ej, hvilken urimelig tale! Taleren Mamertinus. Hvilken opdigtelse! Skatmesteren Ursulus. Det er sandhed. Jeg har længe vidst at de skulde komme, længe før kejser Konstantius lukkede sine øjne. O, min nådigste herre, lad ikke en falsk forfængelighed få indgang i dit unge sind – Kejser Julian. Nok, nok! Du vil altså dermed sige at –? Skatmesteren Ursulus. Tænk selv efter? Hvorledes skulde dine sejre i Gallien, så berømmelige de end har været, kunne nå til hine fjerne folkeslags øren? Når sendebudene talte om heltegerninger, så tænkte de på krigen imod Perserkongen. Høvedsmanden Nevita. Jeg vidste ikke at krigen imod kong Sapores var bleven ført på den vis at den skulde sprede skræk til verdens grænse. Skatmesteren Ursulus. Sandt; lykken har været vore våben imod i hine egne. Men rygtet om de store rustninger som kejser Konstantius påtænkte til våren, det var det, som ængstede Armenierne og de andre folkeslag. O, regn dog tiden efter, herre; tæl dagene om du vil, og sig så om andet er muligt. Dit tog hid fra Gallien skete med vidunderlig hurtighed; men hine mænds rejse fra de indiske øer – det vilde dog være tifold vidunderligere ifald – spørg dem og du skal få høre – Kejser Julian. Hvorfor siger du mig alt dette? Skatmesteren Ursulus. Fordi det er sandhed og fordi jeg ikke kan tåle at se din unge skønne hæder formørket af en lånt kappe. Taleren Themisteos. Hvilken forvoven tale! Taleren Mamertinus. Hvilken højst forvoven tale! Kejser Julian. Det kan du ikke tåle? Så! O, jeg kender dig bedre. Jeg kender alle eder gamle ved dette hof. Det er guderne, hvis hæder I vil forringe. Thi er det ikke gudernes hæder at de mægter store ting gennem et menneske? Men I hader dem, disse guder, hvis templer I har nedbrudt, hvis billedstøtter I har slåt sønder, og hvis skatte I har tilranet jer. I har knapt tålt dem engang, disse vore højst velgørende guder. I har knapt tilladt at de fromme bar dem løndomsfuldt i hjerterne. Nu vil I også nedbryde det taknemmelighedens tempel som jeg har rejst for dem i mit hjerte; I vil tage fra mig den erkendtlige tanke at jeg skylder de udødelige en ny og såre attråværdig velgerning; – thi er ikke hæder at agte for en sådan? Skatmesteren Ursulus. Den eneste himmelens Gud er mit vidne at – Kejser Julian. Den eneste! Der har vi det igen! Således er I altid. Hvilken utålsomhed! Spejl eder dog i os. Siger vi at vore guder er de eneste? Agter vi ikke både Egypternes guder og hin jødiske Jehova, der visselig har udført store ting i sit folk! Men I derimod, – og det en mand, som du, Ursulus! Er du en Romer født af græske forfædre? Den eneste! Hvilken barbarisk uforskammethed! Skatmesteren Ursulus. Du har lovet at du ikke vil hade nogen for hans meningers skyld. Kejser Julian. Det har jeg lovet; men jeg tåler heller ikke at I træder os for nær. Sendebudene skulde ikke være komne for at –? Det vil altså med andre ord sige at den store guddommelige Bacchus, der besynderligen har sin magt i åt åbenbare menneskene de skjulte ting, at han ikke skulde være virksom nu ligeså vel som i de henfarne tider. Bør jeg tåle dette? Er det ikke en overvættes frækhed? Tvinges jeg ikke til at drage dig til regnskab –? Skatmesteren Ursulus. Da vil alle kristne sige at det er deres tro du forfølger. Kejser Julian. Der skal ingen forfølges for troens skyld. Men har jeg ret til at slå en streg over hvad I måtte gøre eder skyldige I, blot fordi I er kristne. Skal eders vildfarelse skærme eders fejl. Hvad har ikke I forvovne mænd allerede længe øvet, både her ved hoffet og andetsteds? Hvorledes har I ikke smigret for alle laster og bøjet eder for alle luner? Ja, hvad har ikke du, Ursulus, selv set gennem fingre med? Jeg tænker på hin skamløst udpyntede hårskærer, hin salve-stinkende nar, som nys fyldte mig med ækkelhed her. Er du ikke skatmester. Hvorledes har du kunnet give efter for hans ublu fordringer. Skattmesteren Ursulus. Er det en brøde at jeg har været min herres tjener? Kejser Julian. Jeg bruger ikke deslige overdådige tjenere. Alle hine frække halvmænd skal jages ud af palatset; og alle kokke og gøglere og dansere ligervis. En sømmelig tarvelighed skal indføres igen. (til Themisteos og Mamertinus.) I, mine venner, skal gå mig til hånde i dette. Og dig, Nevita, hvem jeg, for at du kan træde op med des større anseelse, giver en hærførers værdighed, dig overdrager jeg at undersøge hvorledes statens embeder er blevne forvaltede i de senere år. Du kan tilkalde bekvemme mænd, hvem du vil, til at dømme i disse sager. (til de ældre hofmænd og rådsherrer.) Jeg har ikke længere brug for jer. Gå hjem; og når I har gjort rede for eder, da kan I drage hvorhen I vil! Skatmesteren Ursulus. Gud Herren opholde og skærme dig, min kejser! (han og flere ældre bøjer sig og går. Nevita, Mamertinus og Themisteos samt nogle andre blir tilbage hos kejseren.) Hærføreren Nevita. Min ophøjede herre, hvorledes skal jeg tilfulde takke dig for det tegn på din nåde, som du nys – Kejser Julian. Ingen tak. Jeg har lært at skatte din troskab og din dømmekraft i disse dage. Kundgørelsen om de østerlandske sendebud overdrager jeg dig også at forfatte. Skriv den således at de velgørende guder ikke deri skal finde grund til at fortørnes på nogen af os. Hærføreren Nevita. Jeg skal handle efter din vilje både i det ene og i det andet. (han går.) Kejser Julian. Og nu, I trofaste, nu priser vi de udødelige magter som har vist os den rette vej. Taleren Themisteos. De udødelige og deres ophøjede yndling! Hvilken jubel vil vi ikke få høre gennem riget når det rygtes at du har fjernet hine voldsomme og egennyttige mænd! Taleren Mamertinus. Med hvilken spænding og hvilket håb vil man ikke vente på valget af deres efterfølgere! Taleren Themisteos. Alle Grækere vil råbe med en mund: Platon selv har taget statens ror! Taleren Mamertinus Nej, nej, værdige ven; alle Grækere vil råbe: Platons udsagn er bleven til virkelighed; – kun en gud kan herske over menneskene. Taleren Themisteos. Nu give blot guderne at Nevita –. Han har fåt et stort og vanskeligt hverv; jeg kender ham ikke og ved ikke om han er den rette – Taleren Mamertinus. Der turde vel findes andre mænd som – Taleren Themisteos. Ikke vil jeg dermed have sagt at det valg, som du, o, store kejser – Taleren Mamertinus. Nej, nej, på ingen måde. Taleren Themisteos. Men hvis det er en fejl at brænde af iver efter at tjene dig – Taleren Mamertinus. – da har du i sandhed mere end en fejlende ven – Taleren Themisteos. – selv om du ikke hædrer dem således som du har hædret den højst lykkelige Nevita. Taleren Mamertinus. – selv om de måtte undvære ethvert synligt tegn på din nåde – Kejser Julian. Vi vil ikke lade nogen dygtig mand unyttet og heller ikke ulønnet. Hvad dig angår, Themisteos, da overdrager jeg dig præfektskabet her i Konstantinopel; og du, Mamertinus, kan berede dig på i det kommende år at rejse til Rom og overtage et af de ledige konsulater. Taleren Themisteos. Min kejser! Så megen nåde –! Taleren Mamertinus. Så høj en hæder! Konsul! Fandtes der nogen tid en så højt hædret konsul, som jeg? Mon Lucius, mon Brutus eller Publius Valerius? Hvad var disses hæder imod min? Hine udnævntes af folket, men jeg af Julian! En hofmand. Priset være den kejser, som lader retfærdigheden råde! En anden hofmand. Priset han, hvis blotte navn slår barbarerne med forfærdelse! Taleren Themisteos. Priset være alle de ophøjede guder som i samdrægtighed har kastet sine forelskede øjne på en eneste mand, således at denne eneste, når han første gang – det ske sent! – volder os sorg og går bort, må siges at have stillet Sokrates og Mark Aurel og Alexander i skyggen! Kejser Julian. Der traf du tingens kerne, min Themisteos! Til guderne er det vi skal opløfte vore hænder og vore hjerter. Jeg siger ikke dette for at belære eder, men for at påminde eder om hvad der ved dette hof så længe er bleven forsømt. Det være fjernt fra mig at ville tvinge nogen. Men er jeg vel at laste fordi jeg gerne vil gøre andre delagtige i den søde henrykkelse, som gennemstrømmer mig idet jeg føler mig vugget i de udødeliges samfund? Priset, priset være du, vinløvkransede Dionysos! Thi det er nærmest dig, som virker så store og hemmelighedsfulde ting. Gå I nu hver til eders gerning. Jeg for min part har tilsagt et festligt optog gennem stadens gader. Det skal ikke være nogen glædesgilde for mine hoffolk, ej heller et gæstebud inden fire vægge. Frit kan borgerne slutte sig til mig, eller holde sig borte; jeg vil udskille de rene fra de urene, de fromme fra de vildfarende. O, solkonge, kast lys og skønhed over dagen! O, Dionysos, sænk din svimlende herlighed over sindene; fyld sjælene med dit hellige stormsus, fyld dem indtil alle bånd brister og den frigjorte jubel drager ånde i dans og sang. Liv, liv, liv i skønhed! (han iler ud til højre. Hoffolkene samler sig i hviskende klynger og går efterhånden bort.) (En trang gade i Konstantinopel.) (Stor sammenstimlen af mennesker; alle ser i en retning henad gaden. Larm, sang og musik af forskellige instrumenter i nogen frastand.) En mand. (i en husdør.) Hvad er på færde, kære nabo? En handelsmand (i huset ligeoverfor.) Man siger det skal være nogle syriske gøglere, som er komne til staden. En mand på gaden. Visst ikke; det er en ægyptisk bande, der drager om med abekatte og dromedarer. Hårskæreren Eunapeos. (tarveligt klædt, søger forgæves at slippe igennem.) Plads dog, I dårer! Hvor djævelen kan nogen fjase og snadre på en slig ulykkesdag! En kvinde (i et lidet vindu.) Pst, pst; Eunapeos! Smukke herre! Hårskæreren Eunapeos. Tal ikke til mig på åben gade, din rufferske! Kvinden i vinduet. List dig ind bagvejen, søde ven! Hårskæreren Eunapeos. Tvi med dig! Er jeg oplagt til at skæmte – Kvinden i vinduet. Du skal nok bli oplagt. Kom, smukke Eunapeos; iforgårs fik jeg en sending friske duer – Hårskæreren Eunapeos. O, du syndige verden! Plads, plads dog i satans navn; lad mig komme frem! Læreren Hekebolios. (rejseklædt fulgt af et par slaver der bærer bylte.) Er staden bleven en dårekiste? Alle skriger i munden på hverandre og ingen kan sige mig besked. Ah, se, Eunapeos, min fromme broder! Hårskæreren Eunapeos. Bud og hilsen, ærværdige herre! Du er altså kommen tilbage til staden? Læreren Hekebolios. I dette øjeblik; – jeg har helliget de hede høstmåneder til stille andagt på mit landgods på Kreta. Men sig mig for alting, hvad går her for sig? Hårskæreren Eunapios. Ulykke og forvirring. Den nye kejser – Læreren Hekebolios. Ja, ja, jeg har hørt forunderlige rygter – Hårskæreren Eunapios. Tifold værre end rygterne. Alle tro tjenere er forjagne fra palatset. Læreren Hekebolios. Taler du sandhed? Hårskæreren Eunapios. Ve mig; jeg selv var den første – Læreren Hekebolios. Forskrækkeligt! Så er kanske også jeg –? Hårskæreren Eunapios Tilvisse. Alle kasser skal undersøges, alle gaver skal tages tilbage, alle unøjagtige oppebørsler – Læreren Hekebolios (bleg) Gud forbarme sig! Hårskæreren Eunapios. Herren være lovet, jeg har en god samvittighed. Læreren Hekebolios. Jeg også, jeg også; men alligevel –. Ah, så er det sagtens dog sandt at kejseren har ofret til Apollo og Fortuna? Hårskæreren Eunapios. Ja vist, men hvem bryr sig om slige småting? Læreren Hekebolios. Småting? Skønner du da ikke, forblindede ven, at det er vort sindelag som gode kristne – Hårskæreren Eunapios. Hvad siger du? Herrens kors, skulde det være muligt –? Kvinder i trængslen. Der kommer de! En mand på et hustag. Jeg kan se ham! Andre stemmer. Hvem kommer? Hvem, hvem? Manden på taget. Kejser Julian! Han har vinløv i håret. Mængden. Kejseren! Hårskæreren Eunapios. Kejseren! Læreren Hekebolios. Kom, kom, fromme broder! Hårskæreren Eunapios. Slip mig, herre; jeg er sletikke from. Læreren Hekebolios. Ikke from –? Hårskæreren Eunapios. Hvem tør sige mig på –? Vil man ødelægge mig? From? Når var jeg from? Jeg hørte engang til Donatisterne; – det er mangfoldige år siden gid djævelen tage donatisterne! (banker på vinduet.) Hej, Barbara, Barbara, luk op, gamle tæve! Mængden. Der er han! Der kommer han! Læreren Hekebolios. Alle unøjagtige oppebørsler –! Undersøgelse! O, forfærdelsens lynslag! (han lister sig bort.) (Bakkustoget kommer nedad gaden. Fløjtespillere går foran. Drukne mænd tildels klædte som fauner og satyrer danser efter takten. Derefter kommer kejser Julian, ridende på et æsel, der er overtrukket med panterskind. Han er klædt som guden Dionysos, med en panterhud over skulderen, vinløvkrans om panden og en stav i hånden, omvunden med grønt og på enden en pinjekongle. Halvnøgne sminkede kvinder og ynglinge, gøglere og dansere omringer ham. Nogle slår tamburiner, andre bevæger sig fremad under vilde spring og fagter.) Danserne (synger.) Ildnende drag af fyldte skåler! Ildnende drag! Læberne nippende, øjnene klippende, bukkeben, trippende, hylder dig, Bacchus, i svimlende lag. Kvinderne (synger.) Kærlighedsleg, som ej natten selv tåler, prøv, I bacchanter! Øv den i dagglansens tindrende stråler! Se, – på sin panter sidder den herlige! Favn os, bacchanter; kend, vi er hede, føl, vi er kærlige; – tumlende buldrende bid os i skuldrene; springende, syngende, ravende, gyngende, favn os, bacchanter! Kejser Julian. Plads! Ryddeligt, I borgere; vig ærbødigt tilside; ikke for os, men for ham, som vi hædrer! En røst i mængden. Kejseren i skøgers og gøgleres selskab! Kejser Julian. Skam få I, at jeg må tage tiltakke med slige. Blues I ikke over at finde større fromhed og mere iver hos disse, end hos eder selv? En gammel mand. Kristus oplyse dig, herre! Kejser Julian. Aha, du er en galilæer. Og du vil tale med? Sad ikke din store mester tilbords med syndere? Gik han ikke ud og ind i huse, som holdtes for lidet sømmelige? Svar mig på det. Hårskæreren Eunapios. Ja, svar, svar, om du kan, du dåre! Kejser Julian. Ej, se, – er du ikke hin hårskærer, som –? Hårskæreren Eunapios. En frigjort mand, nådigste kejser! Plads, I bacchanter; plads for en broder! (ind i rækkerne.) Kejser Julian. Det må jeg vel lide. Spejl eder i denne mand, hvis I har en gnist af de gamles ånd tilbage. Og det er vel fornødent, dette, I borgere; thi ingen gud er bleven så miskendt ja latterliggjort, som denne henrykkelse bringende Dionysos, hvem Romerne også kalder bacchus. Mener I han er en gud for drukkenbolte? O, I højst uvidende, jeg ynker eder, hvis I tænker så. Hvem anden end ham er det, hvem seerne og digterne skylder sine vidunderlige gaver? Vel ved jeg at nogle tillægger Apollo denne virksomhed. Dog herom vil jeg ikke tvistes med eder på åben gade. Heller ikke tillader tiden det. Ja, spot kun! Slå kun korsets tegn! Jeg ser det godt. I peb gerne i fingrene; I kasted gerne stene efter mig, om I voved det. O, må jeg ikke skamme mig over denne stad, der er sunken ned under barbarerne og som ikke ved noget bedre end at holde fast ved en vankundig Jødes vildfarende påfund! Fremad; tilside; – stands os ikke! Danserne. Se, på sin panter sidder den herlige! Kvinderne. , Kend, vi er hede; føl, vi er kærlige! , Favn os, bacchanter! (Optoget drager videre; mængden ser til i stum forundring.) (En badesal i palatset.) En tjener (med tæpper på armen kommer fra venstre og råber ud til den anden side:) Agilo, Agilo, , varmt rosenvand! Kejseren vil i bad. (ud til højre.) (Kejser Julian kommer ilfærdigt fra venstre. Han bærer endnu panterhuden og vinløvkransen; i hånden har han thyrsusstaven. Han går et par gange op og ned af gulvet, derpå slænger han staven hen i en krog.) Kejser Julian. Var der skønhed i dette? – – – Hvor var oldingerne med det hvide skæg? Hvor var de rene jomfruer med bånd om panden, med sømmelige lader, tugtige midt i dansens glæde? Tvi eder, I skøger! – – (han river panterhuden af og kaster den tilside.) Hvor er skønheden bleven af? Kan ikke kejseren byde den stå op igen, og så står den op? Tvi over denne stinkende utugt! – – Hvilke ansigter! Alle laster skreg ud af disse forstyrrede drag. Kroppens og sjælens bylder – –. Fy, fy! Et bad, Agilo! Stanken kvæler mig. Slaven Agilo (fra højre.) Badet er rede, nådigste herre! Kejser Julian. Badet? Lad blive med det. Hvad er legemets smuds at regne imod alt det andet? Gå! (Agilo går ud til højre. Kejseren står en stund i tanker.) Profeten fra Nazareth sad til højbords mellem toldere og syndere. – Hvori ligger svælget mellem hint og dette? – – (Læreren Hekebolios kommer fra venstre.) Kejser Julian. Hvad vil du, mand? Læreren Hekebolios. (på knæ.) Herre! Kejser Julian. Ah, hvad ser jeg? Hekebolios; – er det virkelig dig? Læreren Hekebolios. Den samme, og dog en anden. Kejser Julian. Min gamle lærer. Hvad vil du? Stå op! Læreren Hekebolios. Nej, nej, lad mig ligge. Og vredes ikke over at jeg gør brug af min fordums ret til at gå ud og ind hos dig. – Kejser Julian. (koldt.) Jeg spurgte hvad du vilde mig. Læreren Hekebolios. Min gamle lærer, sagde du. O, om jeg kunde kaste glemselens nat over hine tider. Kejser Julian. (som før.) Jeg forstår. Du mener at – Læreren Hekebolios. O, at jeg kunde synke i jorden og dølge min skamfuldhed! Se, se, – her ligger jeg for dig, en mand, hvis hår er nær ved at gråne, en mand, som har gransket og grundet alle sine dage og som nu må bekende at han foer vild og han førte sin lærling vild! Kejser Julian. Hvad vil du sige med det? Læreren Hekebolios. Du kaldte mig din gamle lærer. Se, her ligger jeg for dine fødder, ser med undren op til dig og kalder dig min nye lærer. Kejser Julian. Rejs dig, Hekebolios! Læreren Hekebolios (rejser sig.) Du skal høre alt, herre, og døm mig så efter din retfærdighed. Da du var borte blev det mig utåleligt at leve ved din høje forgængers hof. Jeg holdt ikke længere ud at se på hvorledes mænd, der bar en pralende dyd tilskue, tog imod gaver og bestikkelser af alle slags. Det blev mig forhadt, dette samkvem, med grådige lykkejægere, hvis forbøn var tilfals for enhver som kunde opveje klingende ord med klingende guld. O, min kejser, du ved ikke hvad her gik i svang – Kejser Julian. Jeg ved det, jeg ved det. Læreren Hekebolios. Et tarveligt liv i ensomhed lokked mig. Jeg drog til Kreta, til mit beskedne Tusculum, min lille landgård, hvor ikke al dyd syntes at være flygtet fra verden. Der har jeg levet denne sommer overvejende de menneskelige ting og de himmelske sandheder. Kejser Julian. Lykkelige Hekebolios! Læreren Hekebolios. Da nåde rygtet om alle dine vidunderlige gerninger til Kreta. Kejser Julian. Ah! Læreren Hekebolios. Jeg spurgte mig selv, er han mere end et menneske, denne højst lykkelige yngling? Under hvis beskyttelse står han? Er det på slig vis at de kristnes gud åbenbarer sin magt – Kejser Julian. Nu! Nu? Læreren Hekebolios. Jeg gav mig til at forske de gamles skrifter igennem påny. Lys for lys gik op for mig –. O, at måtte tilstå dette! Kejser Julian. Tal ud, – jeg besværger dig! Læreren Hekebolios. (kaster sig på knæ.) Straf mig i din retfærdighed herre; men afstå fra din ungdoms vildfarelser om de guddommelige ting! Ja, nådigste kejser, du er hildet i vildfarelse, og jeg – o, at måtte tilstå dette – jeg har været med at føre dig vild – Kejser Julian. Kom i min inderste favn! Læreren Hekebolios. O, jeg bønfalder dig, vis taksomhed imod de udødelige guder, hvis yndling du er! Og kan du ikke dette, så straf mig fordi jeg gør det i dit sted – Kejser Julian. Kom, kom i min åbne favn, siger jeg! (han løfter ham op og trykker ham i sine arme.) Min Hekebolios, hvilken stor og uventet glæde! Læreren Hekebolios. Herre, hvorledes skal jeg forstå dette? Kejser Julian. O, du ved da ikke –? Hvad tid kom du til staden? Læreren Hekebolios. Jeg gik fra skibet for en time siden. Kejser Julian. Og iled lige hid? Læreren Hekebolios. Forstår sig, herre! Kejser Julian. Uden at tale med nogen? Læreren Hekebolios. Ja, ja, uden at tale med nogen; men –? Kejser Julian. O, så kan du jo ikke vide –. (omfavner ham igen.) Min Hekebolios, så erfar det da nu. Jeg, så vel som du har afkastet vildfarelsens åg. Den udødelige sol-konge, hvem vi mennesker skylder så meget, har jeg indsat i sin fordums ret; Fortuna har modtaget sit offer af mine ydmyge hænder, og hvis du i dette øjeblik finder mig træt og en smule afkræftet, så er det fordi jeg har fejret en fest til ære for den udødelige Dionysos – Læreren Hekebolios. Jeg hører og jeg forbauses –! Kejser Julian. Se her, endnu sidder kransen i mit hår. Under mængdens jubel – ja, der var temmelig mange – Læreren Hekebolios. Og jeg, som ikke har anet så store ting. Kejser Julian. Nu vil vi samle alle sandheds-venner og visdoms-elskere om os, alle sømmelige og ærbare dyrkere af guderne – der er allerede nogle, dog ikke ret mange – – ah, se der, Cæsarius! Livlægen Cæsarius (fra venstre.) Nådige kejser, vil du tillade din tjener et spørgsmål? Kejser Julian. Spørg, min kæreste Cæsarius. Livlægen Cæsarius. Sig mig da, o herre – (bemærker Hekebolios.) Hvad ser jeg? Hekebolios her! Kejser Julian. Nys hjemkommen – Livlægen Cæsarius. Da beder jeg om at måtte vente – Kejser Julian. Visst ikke, min Cæsarius; denne ven tør høre alt. Livlægen Cæsarius. Ven, siger du? O, min kejser, disse fængslinger sker altså ikke med din vilje? Kejser Julian. Hvad taler du om? Livlægen Cæsarius. Du ved det altså ikke? Høvedsmanden Nevita – hærføreren, som han nu kalder sig, lader i dit navn anstille forfølgelser imod alle din forgængers betroede mænd. Kejser Julian. Undersøgelser, højst nødvendige undersøgelser, min Cæsarius. Livlægen Cæsarius. O, men, herre, forbyd ham at fare så voldsomt frem. Bogføreren Pentadius eftersøges af soldater, og ligeså tribunen Florentius, denne ulykkelige mand, der allerede med hele sit hus holder sig skjult i angst for dig – Kejser Julian. Du kender ikke denne mand. I Gallien omgikkes han med højst forvovne tanker. Livlægen Cæsarius. Lad så være; men nu er han jo uskadelig. Dog ikke han alene trues med undergang. Også skatmesteren Ursulus er fængslet. Kejser Julian. Ah, Ursulus? Det var altså dog fornødent! Livlægen Cæsarius. Fornødent! Var det fornødent, herre! Tænk dig dog Ursulus, denne olding, på hvem ingen plet hviler, denne mand, for hvis ord høj og lav bøjer sig i ærefrygt – Kejser Julian. Denne mand uden al dømmekraft, siger jeg! Ursulus er en ødeland, som uden indvendinger har mættet hofbetjentenes grådighed. Og han er derhos en ubrugelig mand; jeg har selv erfaret det; jeg vilde ikke kunne betro ham at modtage et fremmed sendebud engang. Livlægen Cæsarius. Og dog beder jeg dig, herre: vær højmodig – både imod Ursulus og imod de øvrige. Kejser Julian. Hvem er de øvrige? Livlægen Cæsarius. Altfor mange, frygter jeg. Jeg vil kun nævne underskatmesteren Evagrios, den forrige husmester, Saturninus, overdommeren Cyrenus og – Kejser Julian. Hvorfor standser du? Livlægen Cæsarius. Herre, blandt de anklagede er også hof-forelæseren Hekebolios. Kejser Julian. Hvad? Læreren Hekebolios. Jeg? Umuligt. Livlægen Cæsarius. Anklaget for at have taget stikpenge af uværdige embedssøgere – Kejser Julian. Og det skulde Hekebolius –? En mand, som Hekebolios –? Læreren Hekebolios. Hvilken skændig bagvaskelse! O, Kristus – hvad jeg vilde sige – o, I himmelske guddomme! Livlægen Cæsarius. Ah! Kejser Julian. Hvad mener du? Livlægen Cæsarius. Intet, min nådigste kejser. Kejser Julian. Cæsarius! Livlægen Cæsarius. Ja, min høje herre? Kejser Julian. Ikke herre; kald mig din ven. Livlægen Cæsarius. Tør en kristen kalde sig så? Kejser Julian. Jeg forstår dig. Men tro ikke dette. Hvad kan jeg for at alle hine anklagede mænd er kristne? Viser ikke det kun at de kristne har forståt at tilrane sig alle indbringende embeder? Men tør kejseren tillade at alle disse vigtige embeder forvaltes slet? Du mener dog vel ikke at det er deres tro, som –? Jeg kalder alle guder til vidne på at jeg ikke vil man skal fare frem imod de kristne uden lov og dom, og heller ikke at man overhovedet skal tilføje dem noget ondt. I, eller i al fald mange af eder er jo dog fromme, eftersom jo også I tilbeder den herre, der er almægtig og som hersker over hele den synlige verden. O, min Cæsarius, er det ikke ham, som også jeg tilbeder, kun under andre navne? Livlægen Cæsarius. Forund mig, nådigste herre – Kejser Julian. For øvrigt er det min agt at vise mildhed, hvor sådant sømmeligen kan ske. Hvad Hekebolios angår så må ikke hans lønlige fiender indbilde sig at de skal kunne skade ham med deres lumpne rænker. Læreren Hekebolios. Min kejser! Mit skjold og mit værn! Kejser Julian. Heller ikke vil jeg at man ubarmhjertigt skal tage brødet fra alle ringere hoftjenere. Jeg tænker således på hin hårskærer, som jeg jog bort. Det fortryder mig. Manden kan blive. Han så mig ud til at være en mand, som forstår sit håndværk tilgavns. Ære være deslige mænd! Så vidt kan jeg gå, min Cæsarius, men heller ikke videre. Ursulus får selv bære følgerne. Jeg må handle således at den ophøjede Themis ikke får nogen grund til at rynke sine øjenbryn over en dødelig, i hvis hænder hun har nedlagt et så stort ansvar. Livlægen Cæsarius. Efter dette har jeg ikke et ord mere at sige for de ulykkelige. Jeg beder kun om at måtte forlade hoffet og staden. Kejser Julian. Det vil du? Livlægen Cæsarius. Ja, nådigste kejser! Kejser Julian. Du er stivnakket, ligesom din broder. Livlægen Cæsarius. De nye ting giver mig meget at tænke på. Kejser Julian. Jeg havde store hensigter med dig, Cæsarius. Jeg havde tænkt at du kunde give slip på dine vildfarelser. Kan du det ikke. Livlægen Cæsarius. Gud ved hvad jeg for en måned siden havde kunnet. Nu kan jeg det ikke. Kejser Julian. Et ægteskab i en af de mægtigste slægter skulde stå dig åben. Betænker du dig ikke? Livlægen Cæsarius. Nej, nådigste herre. Kejser Julian. En mand, som du, kunde stige fra stilling til stilling. Cæsarius, skulde det ikke være muligt at du –? Livlægen Cæsarius. Nej, nådigste herre. Kejser Julian. Det er min agt at drage bort. Konstantinopel er mig imod. I Galilæere har fordærvet det for mig i alle måder. Jeg går til Antiochia. Der finder jeg en bedre jordbund. Du skulde ledsage mig. Vil du det, Cæsarius? Livlægen Cæsarius. Nådigste herre, jeg vil til østerland, men alene. Kejser Julian. Og hvad vil du der? Livlægen Cæsarius. Opsøge min gamle fader; hjælpe Gregor at styrke ham til den kamp, som forestår. Kejser Julian. Gå! Livlægen Cæsarius. Lev vel, min kejser! (han går ud til venstre.) Kejser Julian. Lykkelige fader, der har så ulykkelige sønner! Læreren Hekebolios. Hvilken forvoven og højst usømmelig trods! Kejser Julian. Mit hjerte er såret tilblods af dette og af meget andet. Du, min Hekebolios, skal følge mig. Jorden brænder under mig i denne stad! Jeg vil skrive til Jamblichius og til Chryssantes. Maximus og Libanius skal møde mig der. I Antiochia, ven, er vi Helios nærmere i hans opstandelse. O, denne dragende længsel! (omfavner ham.) Min Hekebolios! Visdom; lys; skønhed! – Anden handling. (Et forværelse i kejserens palats i Antiochia. Stor åben indgang i baggrunden; på den venstre væg er en dør som fører ind til kejserens værelser.) (På et ophøjet sæde i forgrunden tilhøjre sidder kejser Julian omgiven af hoffolk og høje embedsmænd. Talere, lærere, digtere, samt forøvrigt borgere og kvinder opfylder værelset. Lænet op imod væggen, nær ved udgangen, står en mand, klædt som kristen prest; han skjuler ansigtet i sine hænder og synes hensunken i bøn. Ved udgangsdøren står vagt; ligeså ved døren tilvenstre.) Kejser Julian (taler til de forsamlede.) Så stor fremgang har guderne forundt mig. – Knapt en eneste stad har jeg nærmet mig på min rejse uden at jo Galilæere i hele skarer har strømmet mig imøde på landevejen, jamrende over deres vildfarelser og givende sig ind under de guddommelige magters varetægt. – Hvad er spotternes dårlige adfærd at regne imod dette? Er de ikke nærmest at ligne med hunde, der i sin uvidenhed hyler op imod måneskiven? Dog vil jeg ikke nægte at det har fortørnet mig at erfare at enkelte blandt denne stads indbyggere har ladet hånlige ord falde om visse bestemmelser angående den levevis, som Kybeles, den gode gudindes, prester har at føre. Skulde ikke ærefrygten for så ophøjet en guddom fritage hendes tjenere for at gøres til genstande for spot? Jeg tilråber hine forvovne mennesker: er I barbarer, eftersom I ikke ved, hvem Kybele er? Skal jeg være nødt til alvorligen at minde eder om at dengang det romerske herredømme truedes så hårdt af hin puniske feltherre, hvis grav jeg ikke for lang tid siden har set i Libyssa, da var det den kumæiske Sibylle som gav det råd at tage Kybeles billedstøtte ud af templet i Pessinus og føre det til Rom? Hvad nu presternes levemåde vedkommer, da har nogle opholdt sig ved at det er dem forbudt at spise rødder og alt hvad der gror langs henad jorden, medens det tillades dem at nyde urter og frugter, som har sin vækst i højden. O, I højst vankundige, jeg ynker eder at I ikke fatter dette! Kan da menneskets ånd nære sig af det, der kryber langs jorden? Lever ikke sjælen af alt det, som higer opad imod himlen og imod solen? Disse ting vil jeg ikke vidtløftigere omtale idag. Hvad mere derom er at sige, det vil I erfare af et skrift, som jeg arbejder på i mine vågende nætter, og som jeg håber om føje tid skal blive forelæst både i læresalene og på torvene. Og hermed, mine venner, hvis ingen har noget yderligere at foredrage – En borger (trænger sig frem.) O, nådigste kejser, lad mig ikke gå uhørt! Kejser Julian. Visst ikke, min ven! Hvem er du? Borgeren. Jeg er kornhandleren Medon. O, herre, hvis ikke min kærlighed til dig, du ophøjede og guddommelige – Kejser Julian. Frem med din sag, mand! Medon. Jeg har en nabo, Alites, som nu i mange år har forfulgt mig på alle tænkelige måder. Han handler også med korn og går mig på den skammeligste vis i næringen. Kejser Julian. Aha, min gode Medon, du ser dog velnæret nok ud. Medon. Det er heller ikke dette, allernådigste kejser. O, ved ved de almægtige guder, hvem jeg lærer at elske og prise højere dag for dag, – de fornærmelser, han tilføjer mig, skulde jeg overse, men hvad jeg umuligt kan tåle – Kejser Julian. Han håner dog ikke guderne! Medon. Han gør det som være er – ja, ialfald det som er ligeså forvovent; han – o, jeg ved knapt om harmen tillader mig at udsige det – han håner dig selv, allernådigste herre! Kejser Julian. Så? Hvilke ord har han brugt? Medon. Han har slet ingen ord brugt; han har brugt det som værre er – Kejser Julian. Og hvad er værre? Medon. En purpurfarvet kåbe – Kejser Julian. Den bærer han? Ej, ej, det er dristigt. Medon. Ja, du store vingefodede Merkur, når jeg tænker på hvorledes den kåbe vilde bekommet ham i din forgængers tid! Og dette hovmodens klædebon har jeg hver dag i øjnene – Kejser Julian. Dette klædebon, købt for penge, som kunde været dine – Medon. O, nådigste kejser, – straf denne formastelige mand, lad ham udjages af staden; min kærlighed til vor store ophøjede hersker tillader mig ikke at tåle en slig uforskammet anmasselse. Kejser Julian. Sig mig, gode Medon, hvad klædningsstykker bærer han foruden purpurkåben. Medon. Det ved jeg ikke, herre; jeg tænker, de vanlige; jeg har kun lagt mærke til purpurkåben. Kejser Julian. Altså purpurkåbe og snørte lædersåler. Medon. Ja, herre; det ser ligeså latterligt som uforskammet ud. Kejser Julian. Den ting må vi bøde på, Medon. Medon. Ah, nådigste herre – Kejser Julian. Imorgen tidlig kommer du hid i palatset – Medon. Jeg skal komme ganske tidligt, nådigste kejser – Kejser Julian. Du melder dig hos min husmester – Medon. Ja, ja, min allernådigste kejser! Kejser Julian. Af ham modtager du et par purpurstøvler, stukne med guld – Medon. Ak, ak, min allernådigste herre og kejser – Kejser Julian. Disse støvler bærer du hen til Alites og siger ham at han for al ting må tage dem på hvis han herefter skulde få isinde at vise sig i purpurkappe på gaden ved lys dag – Medon. Oh! Kejser Julian. Og når du det har gjort, kan du sige ham at han er en nar, hvis han tror sig hædret under purpurkappen uden at eje purpurets magt. Gå; og kom igen imorgen. (Medon går slukøret bort.) En anden borger. Priset være kejserens retfærdighed! O, hvor denne nidske kornpuger har fortjent at straffes således. O, hør mig og lad din nåde – Kejser Julian. Aha, jeg synes jeg kender dit ansigt. Var du ikke en af dem som råbte foran min vogn da jeg drog ind i staden? Borgeren. Jeg var en af de ivrigste råbere, uforlignelige kejser. Jeg er skatteopkræveren Malchus. Ak, tag dig af mig! Jeg fører en retstrætte med et ondt og gærrigt menneske – Kejser Julian. Og derom kommer du til mig? Gives her ikke dommere –? Malchus. Sagen er noget indviklet, høje kejser! Den drejer sig om en mark, som jeg har givet hin onde mand i forpagtning og som jeg for syv år siden lagde mig til da en del af Apostel-kirkens jordegods blev solgt – Kejser Julian. Se, se; kirkegods altså? Malchus. Redeligt erhvervet; men nu nægter dette menneske at svare mig afgift og heller ikke vil han give ejendommen tilbage alt under påskud af at denne mark engang tilhørte Apollotemplet og, som han siger, uretteligen er bleven det frataget for mange år siden. Kejser Julian. Hør, sig mig, Malchus, – du er visst en af Galilæerens tilhængere. Malchus. Nådigste kejser, det er en gammel vane i vor slægt at bekende Kristus. Kejser Julian. Og det siger du sådan lige til, uden sky? Malchus. Min modstander er forvovnere end jeg, herre! Han går ud og ind af sit hus, som før. Han er ikke flygtet af staden da det rygtedes at du vilde komme. Kejser Julian. Flygte? Og hvorfor skulde han det, han, en mand, som står på gudernes bedste? Malchus. Allernådigste kejser, du har uden tvivl hørt tale om bogføreren Thalassios? Kejser Julian. Hvad! Hin Thalassios, som, for at indynde sig hos min forgænger, mens jeg stod bagtalt og faretruet i Gallien, her, i Antiochia, midt på torvet foreslog borgerne at de skulde bede kejseren sende dem Cæsar Julians hoved. Malchus. Herre, det er denne din dødsfiende som foruretter mig. Kejser Julian. Sandelig, Malchus, imod denne mand har jeg ligeså stor grund til klage som du. Malchus. Tifold større, min nådige kejser! Kejser Julian. Og hvad mener du? Skal vi to slå vore sager sammen og forklage ham på en gang? Malchus. O, hvilken overvættes nåde! Jeg tifold lykkelige mand! Kejser Julian. Du tifold dårlige, Thelossios går ud og ind af sit hus som før, siger du? Han er ikke flygtet af staden ved mit komme. Thelassios har kendt mig bedre end du. Væk med dig, menneske! Når jeg forklager ham for mit hoved, kan du forklage ham for din mark. Medon (hændervridende) Jeg tifold ulykkelige! (ud i baggrunden.) Kejser Julian. Se så, mine venner, nu kan I med mig glæde eder over at det er lykkedes mig ikke ganske uværdigt at begynde denne dag, der særlig er viet til en fest for den strålende Apollo. Thi er det ikke en visdoms-ven værdigt at overse de fornærmelser, der rettes imod ham selv medens han strængt straffer den uret som tilføjes de udødelige guder. Jeg mindes ikke om hin lærdommens kronede dyrker, Mark Aurel, nogensinde har været i et lignende tilfælde; men har han været det, da bør vi håbe at han har handlet ikke ganske uligt mig, der sætter en ære i ydmygt at følge hans fodspor. – Lad dette tjene eder til rettesnor for hvad I har at iagttage for fremtiden. I palatset, på torvet, ja, i theatret, hvis jeg ikke væmmedes ved at betræde et sådant dårskabens sted, kan det være sømmeligt at I hilser mig med tilråb og en glad klappen i hænderne. En sådan hyldest ved jeg er bleven vel optaget både af Alexander og af Julius Cæsar, hvilke mænd det af lykkens gudinde også blev forundt at skinne fremfor andre dødelige. Men ser I mig træde ind i et tempel, da er det en anden sag. Da vil jeg at I skal tie eller rette eders tilråb imod guderne og ikke imod mig hvem I ser skride frem med nedslagne øjne og en sænket pande. Og allermest håber jeg at I vil iagttage dette idag da jeg har at offre til en så højst overordentlig og mægtig guddom, som han, hvem vi kender under navn af sol-kongen og som bliver end større hvis vi tænker os ham som den samme, hvem visse østerlandske folkeslag kalder Mithra. Og hermed, – hvis ellers ingen har noget at sige – Presten ved døren (retter sig ivejret.) I Gud Herrens navn! Kejser Julian. Hvo taler der? Presten. En Guds og kejserens tjener. Kejser Julian. Kom nærmere. Hvad vil du? Presten. Tale til dit hjerte og til din samvittighed Kejser Julian. Hvilken røst! Hvad ser jeg! Trods skæg og klædning –! Gregor! Presten. Ja, min høje herre! Kejser Julian. Gregor! Gregor fra Nazianz! Gregor fra Nazians. Ja, nådige kejser! Kejser Julian. (er stegen ned, har grebet hans hænder og ser længe på ham.) Lidt ældet; brunere; førere. – Nej, det var kun i det første øjeblik; nu er du den samme som da. Gregor fra Nazianz. O, var det dog så med dig, herre! Kejser Julian. Athen. Hin nat i buegangen. Ingen mand har ligget mit hjerte så nær som du. Gregor fra Nazianz. Dit hjerte? Ak, kejser, af dit hjerte har du udrevet en bedre ven, end mig. Kejser Julian. Du mener Basilius? Gregor fra Nazianz. Jeg mener en større, end Basilius. Kejser Julian (formørket.) Ah, så! Det er dette, du kommer for at sige mig? Og i denne klædning – Gregor fra Nazianz. Jeg har ikke valgt denne klædning, herre. Kejser Julian. Du ikke? Hvem da? Gregor fra Nazianz. Han, der er større, end kejseren. Kejser Julian. Jeg kender disse galilæiske talemåder. For vort venskabs skyld, spring dette over. Gregor fra Nazianz. Lad mig da begynde med at sige dig hvorledes det er gåt til at du her ser mig viet til prest i den kirke, som du forfølger. – – Du ved hvad jeg mente om de guddommelige ting under vort glade samliv i Athen. Men fjernt lå det dengang fra min tanke at forsage jordens glæder. Ærelyst eller tørst efter rigdom, det tør jeg nok sige, har aldrig fristet mig; dog blev jeg neppe sandheden tro, hvis jeg vilde sige at ikke mit øje og mit sind hang undrende ved al den herlighed, som oplod sig for mig i Grækernes gamle videnskab og kunst. Kævlerierne, alle hine smålige stridigheder i vor kirke, bedrøvede mig dybt, men jeg tog ingen del i dem; jeg tjente mine landsmænd i verdslige ting; videre ikke. – – Da kom tidender fra Konstantinopel. Modtagen som en overmenneskelig og med sejersrygtet flyvende foran dig var du, Galliens og Germaniens helt uden sverdslag stegen op på Konstantins sæde. Verden lå for dine fødder. Da kom atter tidender. Verdens herre rusted sig til krig imod himlens herre – Kejser Julian. Gregor, hvad fordrister du dig –! Gregor fra Nazianz. Legemernes herre rusted sig til krig imod sjælenes herre. Jeg står her for dig i kødets frygt og bæven for din magt; men jeg tør ikke lyve. Vil du høre sandheden eller skal jeg tie? Kejser Julian. Du skal tale, Gregor. Gregor fra Nazianz. Hvad har ikke mine trosfæller måttet lide allerede i disse få måneder? Hvor mange dødsdomme er ikke bleven afsagte og fuldbyrdede på den grusomste måde? Statsskriveren Gaudentius, Artemius, hin forhenværende statholder i Egypten, begge tribunerne Romanus og Vincentius – Kejser Julian. Du kender ikke disse ting. Jeg siger dig at retfærdighedens gudinde vilde have udgydt tårer hvis hine forrædere havde sluppet med livet. Gregor fra Nazians. Lad så være, min kejser, men jeg siger dig at der er fældt en dødsdom, som retfærdighedens gud aldrig kan tilgive dig. Ursulus! Denne mand, som var dig en ven i farefulde dage. Ursulus, som med fare for sit eget liv forstrakte dig med penge i Gallien –; Ursulus, hvis hele brøde var hans tro og hans oprigtighed – Kejser Julian. Ah, dette har du fra din broder Cæsarius! Gregor fra Nazianz. Straf mig, herre; men skån min broder. Kejser Julian. Du ved godt at du intet vover, Gregor. For øvrigt vil jeg give dig ret i at Nevita har faret for strengt frem – Gregor fra Nazians. Ja, denne barbar fornægter ikke sin herkomst. Kejser Julian. Han er nidkær for sit hverv, og jeg kan ikke selv være overalt. Over Ursulus har jeg oprigtigt sørget og jeg beklager dybt at hverken tid eller omstændigheder tillod mig selv at undersøge hans sag. Jeg havde visselig skånet ham, Gregor. Jeg har også tænkt på at give hans arvinger tilbage hvad han måtte have efterladt sig. Gregor fra Nazianz. Høje kejser, du skylder mig intet regnskab for dine handlinger. Jeg har kun villet sige dig at alle disse tidender slog ned som et lyn både i Cæsaræa og i Nazianz og i de øvrige kappadociske stæder. Hvorledes skal jeg skildre dig virkningen? Alle stridigheder forstummede under denne fælles fare. Mange af kirkens usunde lemmer faldt fra; men i mange ligegyldige hjerter tændtes herrens lys i en aldrig før anet klarhed. Under alt dette brød trængslerne ind over Guds folk. Hedningerne – ja, min kejser, de, som jeg kalder hedninger – begyndte at true, at forurette, at forfølge os – Kejser Julian. Gengæld, gengæld, Gregor! Gregor fra Nazianz. Det være langt fra mig at ville forsvare alt hvad mine troesbrødre kan have forøvet i udskejende iver for kirkens sag. Men du, som er højt oplyst og er alles hersker, tør ikke tåle at de levende straffes for de dødes fejl. Dette er dog sket i Kappadocien. De kristnes fiender, få i antal, men tørstende efter vinding og brændende af iver efter at være de nye embedsmænd til behag, har vakt uro og bekymring hos befolkningen både i stæderne og på landet. – – Jeg tænker ikke her nærmest på de forhånelser, vi har måttet lide, ej heller på de krænkelser af vor vel erhvervede ejendomsret, som vi i den senere tid idelig har været udsatte for. Hvad der mest bekymrer mig og alle mine alvorlige brødre, det er den fare som dette medfører for sjælene. Mange er ubefæstede i troen og mægter ikke ganske at se bort fra de jordiske goder. Den hårde medfart som nu må døjes af enhver den, der bærer kristennavnet, har allerede havt mere end et frafald til følge. Herre, dette er et sjæleran fra Guds rige. Kejser Julian. O, min kloge Gregor, – hvor kan du tale så? Jeg forbauses! Skulde du ikke tvert om, som en god Galilæer, glæde dig over at eders samfund vorder disse mennesker kvit? Gregor fra Nazianz. Nådige kejser, det er ikke min mening. Jeg har selv været en ligegyldig i troen, og jeg holder enhver sådan for en syg, der har helbredens mulighed i sig så længe han blir i kirkens skød. Således tænkte også vor lille menighed i Nazianz. Bekymringsfulde brødre og søstre kom sammen for at rådslå om hjælp imod tidens nød. Med dem forenede sig udsendinge fra Cæsaræa og fra de andre steder. Min fader er affældig og, som han selv med sorg bekender, han har ikke det faste uryggelige sind, som i disse trængselens dage kræves af den, der sidder på bispesædet. Da vedtog forsamlingen at der til hans hjælp skulde udkåres en yngre mand, som kunde holde herrens hjord sammen. – – Valget faldt på mig. – Kejser Julian. Ah! Gregor fra Nazianz. Jeg var da fraværende på en rejse. Men i mit fravær, og uden at rådspørge mig, indviede min fader mig til prest og sendte mig den prestelige klædning. – Dette budskab traf mig i Tiberina, hvor min ungdomsven, Cæsaræeren Basilius, har sit landhus. – Herre, – var min dødsdom bleven mig forkyndt, det kunde ikke have forfærdet mig mere end dette. – Jeg prest! Jeg vilde det og jeg vilde det ikke. Jeg måtte det; og jeg turde det ikke. Jeg brødes med Gud Herren, således som patriarken brødes med ham i den gamle pakts dage. Hvad der foregik med mig i den nat, som fulgte på, det ved jeg ikke. Men det ved jeg at før hanen gol, talte jeg ansigt til ansigt med den korsfæstede. Da blev jeg hans. Kejser Julian. Dårskab; dårskab! Jeg kender disse drømme. Gregor fra Nazianz. På hjemrejsen kom jeg gennem Cæsaræa. O, hvilken sørgelig tilstand fandt jeg ikke her! Jeg fandt staden fuld af flygtende landboere, som havde forladt hus og hjem, fordi tørken i denne sommer havde sviet sæden af og lagt alle vinberge, alle oljehaver øde. For at undgå hungersdøden havde de tyet til de hungrende. Der lå de, mænd, kvinder og børn, i klynger langs husvæggend. Feber rysted dem, sulten grov i deres indvolde. Hvad havde Cæsaræa at byde dem, – denne udarmede ulykkelige stad, som endnu kun halvt har rejst sig efter det store jordskælv for to år siden? Og midt under dette, under brændende hede, under hyppige jordstød, måtte vi se ugudelige offerfester foregå ved dag og nat. De omstyrtede altere genopbyggedes i al hast; offerblodet randt i strømme; gøglere og skøger drev under sang og dans gennem stadens gader. Herre, – kan det undre dig om mine hårdt prøvede brødre, i den hjemsøgelse, som overgik dem, troede at øjne en himlens straf fordi de så længe havde tålt vantroen og vantroens forargelige tegn iblandt sig. Kejser Julian. Hvilke tegn sigter du til? Gregor fra Nazianz. De ængstedes, de febersyges blev stedse højere at stadens forstandere skulde aflægge for Kristus et håndgribeligt vidnesbyrd ved at lade nedrive hvad der endnu står som et mine om hedenskabets fordums magt i staden. Kejser Julian. Du vil da vel ikke dermed sige –!? Gregor fra Nazians. Stadens styresmænd lod tillyse et møde, hvor også jeg var tilstede. Du ved, nådigste kejser, at alle templer er kuriens ejendom. Borgerne kan altså forføje over dem efter egen fri vilje – Kejser Julian. Nu; nu? Og om så var? Gregor fra Nazianz. I hint forfærdelige jordskælv, som overgik Cæsaræa for to år siden, ødelagdes alle templer på et nær – Kejser Julian. Ja, ja; Fortunas tempel. Gregor fra Nazianz. På det møde, jeg taler om, vedtog menigheden at fuldbyrde Guds straffende værk, som et vidnesbyrd om at de vilde holde sig helt til ham og ikke længere tåle forargelsen i sin midte – Kejser Julian. (hæst.) Gregor; fordums ven; – har du dit liv kært? Gregor fra Nazianz. Menigheden vedtog da en beslutning, som jeg ikke kunde billige, men som fik næsten alle stemmer for sig. Men da vi frygtede for at sagen skulde komme i en forvansket skikkelse for dine øren og måske optænde dig til vrede imod staden, så blev det vedtaget at en mand skulde begive sig hid for at lade dig vide hvad vi har besluttet og hvad der nu vil ske. Ophøjede hersker, – der fandtes ingen anden, der var villig til at påtage sig dette hverv. Jeg måtte da påtage mig det. Det er derfor, herre, at jeg her i ydmyghed står for dig og lader dig vide at vi kristne i Cæsaræa har vedtaget at det tempel, hvori hedningerne i sin tid dyrkede en falsk guddom under navnet Fortuna, skal nedrives og jævnes med jorden. Kejser Julian. Og dette må jeg fornemme med mine egne øren! Så uhørte ting vover en enkelt mand at sige mig! Stemmer blandt hofmændene. O, ophøjede kejser, tål ikke dette! Straf denne forvovne! Læreren Hekebolios. Han er afsindig, herre! Lad ham gå. Se, se, – vanvidet gnistrer ud af hans øjne. Kejser Julian. Ja, vel må dette kaldes vanvid. Men det er mere end vanvid. At ville nedrive dette udmærkede tempel, oprejst for en ligeså udmærket gudinde. Og er det ikke netop denne gudinde, hvis gunst jeg skylder de gerninger, hvorom selv de fjerneste folkeslag taler? Hvad håb om sejr og held skulde jeg efter denne dag kunne gøre mig, hvis jeg lod sligt ske? Gregor, jeg befaler dig at rejse tilbage til Cæsaræa og lade borgerne vide at jeg forbyder dette formastelige værk. Gregor fra Nazianz. Det er ikke gørligt, herre. Sagen er nu kommen dertil at den er bleven os et valg imellem menneskefrygt og lydighed under Gud. Vi kan ikke vige. Kejser Julian. Da skal I vel få føle, hvor langt kejserens arm rækker! Gregor fra Nazianz. Kejserens arm er vældig i de jordiske ting; og jeg, som andre, bæver under den. Kejser Julian. Så vis det i gerning. Ah, I Galilæere, I stoler på mit langmod; lid ikke på det; thi sandelig – – (larm ved indgangen. Hårskæreren Eunapios fulgt af flere borgere styrter ind.) Hvad er dette? Eunapios, hvad er hændt dig? Hårskæreren Eunapios. O, at mine øjne måtte være vidne til dette syn! Kejser Julian. Hvad syn har du havt? Hårskæreren Eunapios. Se, allernådigste kejser, jeg kommer blodig, forslåt, og dog lykkelig over at være den første som påkalder din straf – Kejser Julian. Tal, mand; – hvem har slåt dig? Hårskæreren Eunapios. Tillad mig, herre, at bære min klage frem. – Jeg gik i denne morgenstund for at opsøge det lille Venus-tempel, som du nys har ladet sætte i stand. Da jeg kom derud lød sang og fløjtespil mig imøde. Kvinder opførte skønne danse i forhallen, og indenfor fandt jeg det hele rum fyldt af en jublende skare, mens presterne, foran altret foretog de ofringer du har påbudt. Kejser Julian. Ja, ja; og så? Hårskæreren Eunapios. Knapt havde jeg fåt tid til i andagt at vende mine tanker imod denne henrykkende gudinde, hvem jeg særligt ærer, – da trængte en stor skare af unge mænd ind i templet – Kejser Julian. Dog ikke Galilæere? Hårskæreren Eunapios. Jo, herre, Galilæere. Kejser Julian. Ah! Hårskæreren Eunapios. Hvilket optrin fulgte så ikke på! Grædende under voldsmændenes skældsord og stokkeslag flygtede hine dansende piger fra forhallen ind i templet. mishandlede os alle, og forhånede os på den skændigste måde – Kejser Julian. Vent, vent! Hårskæreren Eunapios. O, havde denne overlast blot rammet os alene. Men de utæmmelige gik videre. Ja, nådigste kejser, med et ord altret er nedrevet, gudindens billedstøtte knust i stykker, offerdyrenes indvolde kastet udenfor til føde for hundene – Kejser Julian. Vent, vent, vent! Gregor fra Nazianz. Herre, denne ene mands ord er ikke nok – Kejser Julian. Ti! (til Eunapios.) Kendte du nogle af de forvovne? Hårskæreren Eunapios. Jeg ikke, herre; men disse borgere kendte flere af dem. Kejser Julian. Tag vagt med eder. Grib så mange af de skyldige, som I kan få fat på. Kast dem i fængsel. De fangne skal navngive de øvrige; og når jeg har dem alle i min magt – Gregor fra Nazianz. Hvad da, herre? Kejser Julian. Det vil bøddelen kunne sige dig. Både du og borgerne i Cæsaræa skal erfare, hvad I har at vente dersom I med galilæisk stivsind holder fast ved eders forehavende. (Kejseren går i heftig vrede ud til venstre. Eunapios og de andre har imidlertid fjernet sig med vagten. Den øvrige forsamling skilles ad.) (Et torv i Antiochia. I forgrunden til højre munder en gade ud på torvet; til venstre i baggrunden ser man ind i et trangt og bugtet stræde.) (En stor menneskemængde opfylder torvet. Selgere råber med varer. På flere steder er borgerne stimlet sammen i ivrigt talende klynger.) En borger. Men, du gode himmelens Gud, hvad tid skete denne ulykke? En anden borger. Imorges, siger jeg; – ganske tidligt imorges. Farveren Faustus. Gode ven, finder du det passende at kalde dette en ulykke? Jeg kalder det en forbrydelse, og det, til og med, en højst fræk forbrydelse – Den anden borger. Ja, ja, det er ganske sandt; det var højst frækt gjort. Farveren Faustus. Tænke sig til, – på en tid da kejseren selv er i staden –! Og så at vælge en dag, som denne, en dag – En tredje borger (kommer til.) Hør, sig mig, kære herre, hvad er det egentlig –? Farveren Faustus. Jeg siger, en dag, som denne, da vor ophøjede hersker selv vil forrette ved Apollo-festen. Den tredje borger. Ja visst, det ved jeg; men hvorfor fængsler man disse kristne –? Farveren Faustus. Hvad? Fængsler man dem? Er man virkelig kommen dem på spor? (høje skrig høres.) Hys; hvad er det? Ja, ved guderne, tror jeg ikke man har dem! (En gammel kvinde med udslåt hår baner sig vej gennem menneskemassen, omringet af kvinder, som søger at holde hende tilbage.) Den gamle kvinde. Hold ikke på mig! Slip mig; slip mig! Kan da ingen sige mig hvor kejseren er? Farveren Faustus. Hvad vil du kejseren, gamle moder? Den gamle kvinde. Jeg vil have min søn igen. Hjælp mig! Min søn! Hilarion! O, tænk, de tog ham fra mig! De brød ind i huset til os, – og så tog de ham! En borger (til Faustus) Hvem er den kvinde? Farveren Faustus. Hvad? Kender du ikke den gamle Publia; – salmesyngersken? Borgeren. Ah, ja, ja, ja! Publia. Hilarion! Mit barn! Hvad vil de gøre med ham? Ah, se, Faustus, – er du der? Guds lykke at jeg traf en kristen broder – Farveren Faustus. Hys, stille, stille; skrig ikke så; kejseren kommer. Publia. O, den ugudelige! Gud herren hjemsøger os for hans synders skyld. Hungersnød hærjer landene; jorden skælver under os. Soldater (fra gaden tilhøjre.) Til side; gør plads her! Publia. O, kom, gode Faustus, – hjælp mig for vort venskabs og vort broderskabs skyld – Farveren Faustus. Er du gal, kvinde? Jeg kender dig ikke – Publia. Hvad? Kender du mig ikke? Er du ikke farveren Faustus? Farveren Faustus. Gå fra mig, kvinde! Du er jo gal. Jeg kender dig ikke; jeg har aldrig set dig. (han skynder sig ind i trængselen.) Soldater (fra højre.) Gør ryddigt der! (Soldaterne trænger menneskemængden ind imod husvæggende. Den gamle Publia falder om i kvindernes arme tilvenstre. Alle stirrer forventningsfuld henad gaden.) Farveren Faustus. (i klyngen bag vagtposterne til højre.) Ja, ved solens gud, kommer han ikke der, den velsignede herre! En soldat. Træng ikke så på der bag. Farveren Faustus. Kan I se ham? Den mand med det hvide bind om panden, det er kejseren. En borger. Den mand, som er ganske hvidklædt? Farveren Faustus. Ja, ja, netop han. Borgeren. Men hvorfor er han hvidklædt? Farveren Faustus. Rimeligvis for hedens skyld; eller nej, bi lidt, jeg tænker at det er som offerprest at han – En anden borger. Vil han da offre selv? Farveren Faustus. Ja, kejser Julian gør alting selv. En tredje borger. Han ser ikke så vældig ud som kejser Konstantius. Farveren Faustus. Det synes jeg dog. Han er ikke så høj som den forrige kejser; men så er hans arme længere end hins. Og så har han et blik, – o, I, venner –! Ja nu kan I ikke se det; han slår øjet ærbart ned under gangen. Ja, ærbar er han; det må I tro. Kvinder ser han ikke til. Jeg tør sværge på at siden hans hustrus død har han ikke ret mange gange – –; jeg skal sige eder, han skriver hele natten. Derfor er også hans fingre ofte sorte som en farvers; ja, ligesom mine. Jeg er også farver. I må tro, jeg kender kejseren bedre end de fleste. Jeg er barnefødt her i staden; men jeg har levet ni år i Konstantinopel indtil nu for ganske nyligt – En borger. Skulde der være noget i det rygte at kejseren tænker at bo her stadigt? Farveren Faustus. Jeg kender kejserens hårskærer, og han siger det. Gid nu bare ikke disse skammelige optøjer måtte opirre ham imod staden – En borger. Ak, ak, det skulde være harmeligt! En anden borger. Blev kejseren her, så faldt der lidt af til os alle. Farveren Faustus. Det havde også jeg stolet på. Men nu får vi gøre vort bedste, venner; når kejseren kommer forbi vil vi opløfte glade tilråb både til ham og til Apollon. En borger (til en anden.) Hvad er det egentlig for en Apollon, som folk taler så meget om? Den anden borger. Ej, det er jo presten i Korinth, – han, som vandede hvad den hellige Paulus havde plantet. Den første borger. Ja så; ja, nu synes jeg jeg mindes det. Farveren Faustus. Ej, ej, ej; det er ikke den Apollon; det er en ganske anden. Det er solkongen; den store lyrespillende Apollo. Den anden borger. Ah så, den Apollo! Er han bedre? Farveren Faustus. Ja, det skulde jeg mene. – Se, se, der kommer han. O, den højst velsignede herre! (Kejser Julian, klædt som pontifex maximus, kommer omgiven af offerprester og tempeltjenere. Hoffolk og lærde, hvoriblandt læreren Hekebolios, har sluttet sig til toget, ligeså borgerfolk; foran kejseren går fløjtespillere og harpeslagere. Soldater og stadstjenere med lange stokke gør ryddigt foran og på siderne.) Stemmer (i menneskemængden på torvet.) Priset være kejseren! Lovet være Julian, helten og den lykkebringende! Farveren Faustus. Hilset være Julian og solkongen! Leve Apollo! Borgerne (i forgrunden til højre.) Kejser, kejser, bliv længe iblandt os! Kejser Julian. Borgere af Antiochia! Ikke ved jeg i hast at nævne den ting, som skulde kunne fryde mine sanser mere end disse eders opmuntrende tilråb. Og vel kan mit hjerte tiltrænge denne vederkvægelse. Det var med nedslagenhed i sindet at jeg tiltrådte denne vandring, der skulde være en glædens og opløftelsens gang. Ja, jeg vil ikke lægge skjul på det, jeg var imorges ikke langt fra at bringes ud af den åndens ligevægt, som det for en visdomselsker er sømmeligst at bevare under alle tilskikkelser. Men skulde nogen nænne at gå irette med mig herfor? Jeg giver enhver at betænke, hvilke formasteligheder man andetsteds pønser på og her allerede har sat i værk. Den gamle Publia. Herre, herre! Farveren Faustus. O, fromme og retsindige kejser, straf disse forvovne. Publia. Herre, giv mig Hilarion igen! Farveren Faustus. Alle gode borgere anråber dig om din yndest for staden. Kejser Julian. Søg at vinde gudernes yndest, da har I visselig min. Og er det ikke billigt at Antiochia heri går foran? Er det ikke som om solgudens øje med særligt velbehag hvilede på denne stad? Forhør eder hos vidt berejste mænd og I skal erfare i hvilken sørgelig grad det andetsteds er lykkedes vildfarelsen at lægge vore hellige steder øde. Hvad står tilbage? En levning hist og her; og intet af det bedste. Men hos eder, I borgere af Antiochia! O, mine øjne fyldtes med glædestårer da jeg første gang så denne uforlignelige helligdom, Apollons eget hus, som man neppe skulde kunne tænke sig opført af menneskehænder. Står ikke den herliges billede derinde, som før, i ukrænket skønhed? Ikke en kant er afhakket eller smuldret på hans alter. Ikke en revne er at se i de ranke bærende støtter. O, når jeg betænker dette, – når jeg føler bindet om min pande, når jeg ser nedad denne klædning, der er mig dyrebarere end purpurkåben, da fornemmer jeg gudens nærhed i en hellig isnen. Se, se, lyset sittrer om os i herlighed! Føl, føl, luften er svanger med friske kranses duft! Skønne jord, lysets og livets hjem, glædens hjem, og lykkens og skønhedens hjem, – hvad du var, skal du vorde! – I solkongens favn! Mithra, Mithra! Fremad på vor sejersgang! (Toget sætter sig atter, under mængdens bifaldsråb, i bevægelse, men de forreste stanser ved indgangen til det trange stræde, hvorigennem et andet tog kommer ned imod torvet.) Kejser Julian. Hvad hindrer os? Læreren Hekebolios. Nådigste herre, der er noget på færde oppe i gaden. Sang (langt borte.) Saligt at lide, saligt at dødes. Saligt bag trængslernes dal at opstå. Farveren Faustus. Galilæerne, herre! Man har dem. Publia. Hilarion! Farveren Faustus. Man har dem! Jeg hører lænkerne – Kejser Julian. Forbi dem –! Hårskæreren Eunapios. (ilsomt gennem mængden.) Det er lykkedes over al måde, herre! Kejser Julian. Hvem er de, disse skamløse? Hårskæreren Eunapios. Nogle af dem er borgere, men de fleste er flygtende landmænd fra Kappadocien. Kejser Julian. Jeg vil ikke se dem. Fremad, har jeg befalet. Fangernes sang (nærmere) Saligt, med henfarne blodvidner mådes. Saligt, martyriets krans at få. Kejser Julian. De afsindige. Ikke så nær til mig! Vagt, vagt! (Begge tog er imidlertid stødt sammen i trængselen. Apollotoget nødes til at gøre holdt, medens toget med fangerne, mænd i lænker, omgivne at soldater og ledsaget af en stor menneskemængde, skrider forbi.) Publia. Mit barn! Hilarion! Hilarion. Glæd dig, min moder! Kejser Julian. I arme forvildede. Når jeg hører vanvidet således tale ud af eder, da tvivler jeg på at jeg har ret til at straffe eder. En stemme (blandt fangerne) Tilside; tag ikke tornekronen fra os. Kejser Julian. Nat og rædsel, – hvilken røst er det! En af vagten. Herre, det var denne, som talte. (han støder frem en af fangerne, en ung mand, der holder en halvvoksen yngling ved hånden.) Kejser Julian (med et skrig.) Agathon! Fangen (tier.) Kejser Julian. Agathon, Agathon! Svar mig, er du ikke Agathon? Fangen. Jo. Kejser Julian. Du imellem disse! Tal til mig! Agathon. Jeg kender dig ikke. Kejser Julian. Du kender mig ikke? Du ved ikke hvem jeg er? Agathon. Jeg ved du er jordens herre. Derfor kender jeg dig ikke. Kejser Julian. Og barnet –? Ja, ja, det er jo din lille broder. – Denne mand må være uskyldig – Hårskæreren Eunapios. Herre, denne mand er just lederen af det hele. Han har selv tilståt det. Kejser Julian. Så sælsomt kan da hunger og sygdom og ulykke forvilde et menneskes sind –! Sig blot med et ord at I angrer, og der skal intet ondt tilføjes eder. Publia. Sig det ikke, Hilarion! Agaton. Vær stærk, kære broder! Publia. Gå, gå til det som venter dig, min eneste! Kejser Julian. Hør og betænk jer, I andre – Agaton. Vælg mellem Kristus og kejseren. Fangerne. Lovet være herren i det høje! Kejser Julian. Forfærdelig er Galilæerens magt. Dette må knækkes. Forbi dem, de vederstyggelige. De skygger for glæden. De mørkner dagen med sin rugende dødslængsel. Fløjtespillere, mænd, kvinder, – stem i! Sang, sang, til pris for liv og lys og lykke. Apollotoget (synger.) Dejligt at køles af rosernes krans, dejligt at vugges i soldagens glans. Fangetoget. Saligt at sænkes i blodfyldte grave, saligt at afdø mod himmelens have! Apollotoget. Dejligt at ånde i virakens flod. Fangetoget. Saligt at kvæles i osende blod. Apollotoget. Nydelsens fyldte flømmende skåler, rigt du, Apollon, din dyrker tilmåler. Fangetoget. Fræsende brandsår og flækkede ben heles af En! Apollotoget. Dejligt at juble i solhåbs-gløden! Fangetoget. Saligt at våndes i bloddåbs-døden! (Begge tog har under sangen passeret hinanden. Mængden på torvet ser til i dump stilhed.) (Den hellige lund omkring Apollons tempel. Forhallen, båren af søjler, og hvortil en bred trappe fører op, ses mellem træerne i baggrunden til venstre.) (En mængde mennesker løber forskrækkede og under høje klageråb omkring i lunden. Langt borte høres musiken fra festtoget.) Kvinder. Forbarmelse! Nu skalv jorden igen! En borger (flygtende.) Hvilken rædsel! Tordenslag under fødderne – En anden. Var det virkelig så? Var det jorden, som skalv? En kvinde Følte I det ikke? Træet der svajed så det suste i løvkronen – Mange stemmer. Hør, hør, hør! Nogle. Det var vogne inde på brostenene. Andre. Det er trommer. Hør musiken – kejseren kommer! (Apollon-toget ses kommende fra højre side gennem lunden og opstiller sig under fløjtespil i en halvkreds foran templet.) Kejser Julian. (vendt imod templet, med oprakte hænder.) Jeg modtager varslet! – – Så nær har jeg aldrig følt mig i forbund med de udødelige guder. – Buesvingeren er iblandt os. Jorden drønner under hans hæl, således som den drønnede fordum da han i vrede tramped den trojanske strandbred. – Men det er ikke imod os at han retter det rynkede bryn. Det er imod hine ulykkelige, som hader ham og hans solskinnende rige. Ja, så visst som lykkens eller ulykkens fylde giver den rette målestok for gudernes yndest imod de dødelige, så visst åbenbarer sig her forskellen imellem os og hine. Hvor er Galilæerne nu? – Nogle under bøddelens hænder, andre flygtende i de trange stræder, grå af rædsel, med udspilte øjne, et skrig mellem de halvåbne tænder, og med håret rejsende sig i skræk eller afrevet i fortvivlelse. Og hvor er vi? Her, i Dafnes friske lund, hvor dryaders duftende ånde køler vore tindinger; her, foran den herliges herlige tempel, ombølget af lyrers og af fløjters klang; her, i lys, i lykke, i tryghed, og med guden selv åbenbaret iblandt os. Hvor er Galilæernes gud? Hvor er jøden, hin korsfæstede tømmermands-søn? Lad ham åbenbare sig. Han vogter sig nok! Og derfor sømmer det os vel at fylde helligdommen. Der vil jeg med egne hænder forrette den tjeneste, som så langt fra tykkes mig ringe og upassende, at jeg tvert om sætter den over enhver anden. (Han går i spidsen for toget gennem folkemængden hen imod templet.) En stemme (i trængselen.) Stands, ugudelige! Kejser Julian. En Galilæer iblandt os. Den samme stemme. Ikke videre, gudsfornægter! Kejser Julian. Hvo er den mand, som taler? Andre stemmer i hoben. En Galilæer-prest. – En blind olding. Her står han. Atter andre. Væk, væk med den skamløse! (En gammel blind mand, i prestelig klædning, og støttet at to, ligeledes presteligt klædte, yngre mænd stødes frem og kommer til at stå nedenfor tempeltrappen og foran kejseren.) Kejser Julian. Ah, hvad må jeg se! Sig mig, gamle mand, er ikke du biskop Maris af Kalkedon? Den gamle mand. Jo, jeg er denne vor kirkes uværdigste tjener. Kejser Julian. Den uværdigste kalder du dig; og jeg tror ikke at du har så ganske uret. Hvis jeg ikke fejler har du været en af dem som ivrigst har sat splid mellem Galilæerne indbyrdes. Biskop Maris. Jeg har gjort det, som tynger mig dybere ned i anger. Da du tog herredømmet, og dit sindelag rygtedes, da omspændtes mit sind at en usigelig angst. Alderdomssvækket og blind, som jeg var, gav jeg ikke den tanke rum at sætte mig op imod jordens mægtige herre. Ja, Gud være mig nådig, jeg forlod den hjord, jeg var sat til at skærme, drog mig forsagt ud af alt det som truende samlede sig om Herrens menighed og søgte ly her i Syrien på min landgård – Kejser Julian. Se, se, yderst sælsomt. Og du, denne forsagte mand, som før har skattet kejserens yndest så højt, du træder nu frem for mig, som du nys har gjort, og kaster mig et forhånelsens tilråb lige i ansigtet! Biskop Maris. Nu frygter jeg dig ikke længere; thi nu har Kristus helt og holdent mit hjerte. I kirkens trængselstid gik dens lys og herlighed op for mig. Alt det blod du udgyder, al den vold og uret, som du udøver, skriger imod himlen, slår med vælde tilbage, runger for mit døve øre og viser mig i min blindheds nat, hvad vej jeg har at gå. Kejser Julian. Drag hjem, gamle mand – Biskop Maris. Ikke før du har lovet at afstå fra denne din djævelske fremfærd. Hvad tænker du på? Vil jordens herre styrte himlens herre? Vil støvet rejse sig imod ånden. Ser du da ikke at vredens dag er over os for dine synders skyld? Kilderne udtørres ligesom øjne, der har grædt sig læns. Skyerne, der skulde lade frugtbarhedens manna over os, drager vore hoveder forbi og udgyder sig ikke. Den jord, som har været forbandet siden dagenes morgen, den skælver og bæver under kejserens blodskyld. Kejser Julian. Hvad gunst venter du af din gud for denne overvættes nidkærhed, tåbelige olding? Håber du på at Galilæeren, lig fordum, skal gøre et underværk og skænke dig dit syn igen. Biskop Maris. Jeg har det syn, jeg ønsker; og jeg takker Herren at han slukte mit legemlige øje så jeg forskånes for at se den mand, der går i en grufuldere nat end jeg. Kejser Julian. Plads for mig! Biskop Maris. Hvorhen? Kejser Julian. I solkongens hus! Biskop Maris. Du går ikke. Jeg forbyder dig det i den enestes navn! Kejser Julian. Vanvittige olding! Væk med ham! Biskop Maris. Ja, læg hånd på mig. Men hvo der vover det, hans hånd skal visne. Vredens gud skal åbenbare sig i sin vælde – Kejser Julian. Din gud er ingen vældig gud. Jeg skal vise dig at kejseren er stærkere end han – Biskop Maris. Fortabt! – Så lyser jeg da forbandelsen over dig du kirkens frafaldne søn! Læreren Hekebolios. Herre og kejser, lad ikke dette ske! Biskop Maris. Forbandet være du, Julianus Apostata! Forbandet være du, kejser Julian! Gud Herren har udspyttet dig af sin mund! Forbandet være dine øjne og dine hænder! Forbandet være dit hoved og al din gerning! – Ve, ve, ve over apostaten! Ve, ve, ve over – (Et hult rullende drøn fornemmes. Templets tag og søjler vakler og synes at styrte sammen under et tordnende brag medens hele bygningen indhylles i en støvsky. Mængden udstøder et forfærdelsens skrig; mange flygter, andre falder til jorden. Et øjeblik åndeløs stilhed. Lidt efter lidt synker støvskyen og man ser Apollons tempel i ruiner.) Biskop Maris. (hvis begge ledsagere er flygtede, står alene og siger dæmpet:) Gud talte. Kejser Julian. (bleg og med dæmpet røst.) Apollon talte. – Hans tempel var besmittet, derfor knuste han det. Biskop Maris. Og jeg siger dig, det var den Herre, som lagde Jerusalens tempel i grus. Kejser Julian. Hvis så er, da skal Galilæerens kirker stænges, og hans prester skal under svøbeslag piskes til at rejse dette tempel igen. Biskop Maris. Prøv, afmægtige. Hvo mægtede at rejse Jerusalems tempel da Golgatas fyrste havde lyst forstyrrelsen over det? Kejser Julian. Jeg skal mægte det. Kejseren skal mægte det. Eders gud skal gøres til løgner. Sten på sten skal jeg opbygge hint Jerusalems tempel, i pragt og herlighed, som det var i Salomos dage. Biskop Maris. Ikke sten skal det lykkes dig at føje til sten; thi det er forbandet af Herren. Kejser Julian. Vent, vent; du skal få se, ifald du kunde se, – du, som står der forladt og hjælpløs, famlende ud i natten uden at vide hvorhen du skal flytte din fod. Biskop Maris. For mig lyser det lyn, som engang skal slå dig og dine. ( han famler sig ud. Kejser Julian står tilbage omringet af en liden bleg og skrækslagen skare.) Tredje handling. (I Antiokia. En åben søjlegang med billedstøtter og vandspring.) (En stor skare af hoffolk, lærere og talere, blandt dem livlægen Oribases og taleren Herakleos, er forsamlede i buegangen. De fleste af dem er klædte i forrevne kapper og med filtret hår og skæg.) Læreren Herakleos. Dette levnet holder jeg ikke længe ud! Stå op med solen, gå i koldt bad, løbe og fægte sig træt bagefter – Livlægen Oribases. Det er dog alt tilhobe ret sundt. Læreren Herakleos. Er det også sundt at æde polyper og rå fisk. En hofmand. Er det sundt at skulle sluge kødet i store stykker, ganske blodigt, som det kommer fra slagteren? Læreren Herakleos. Kød har jeg ikke set meget af i den sidste uge. Det meste går til ofringerne. Jeg tror at inden føje tid vil man kunne sige om de højst ærværdige guder at de er de eneste kødædere i Antiokia. Livlægen Oribases. Du er endnu den gamle spottefugl, o Herakleos! Læreren Herakleos. Ej, hvad tænker du, ven! Det være langt fra mig at spotte kejserens vise forordninger. Velsignet være kejser Julian! Træder han ikke i de udødeliges fodspor? Thi, sig mig, synes der ikke at være indtrådt en viss sparsomhed også i det guddommelige hushold? En hofmand. Ha, ha, ha; du har ikke så ganske uret. Læreren Herakleos. Se blot til Kybele, denne fordum så overflødige gudinde, hvis billede kejseren nylig har genfundet i en askegrube – En anden hofmand. Det var i en møgdynge – Læreren Herakleos. Vel troligt; Kybele har jo med det frugtbargørende at skaffe. Men se blot til denne gudinde, siger jeg, – til trods for de hundrede bryster flyder hun hverken af mælk eller honning. (En kreds af leende tilhørere har samlet sig om ham. Mens han taler er kejser Julian kommen frem oppe på trappetrinene i buegangen uden at bemærkes af dem, der står nedenfor. Han bærer en pjaltet kappe, sammenbunden med et reb; hår og skæg er uredt, fingrene tilsmudsede af blæk; i bægge hænder, under armene og indstukne i bæltet holder han store bunker pergamentruller. Han standser og lytter til Herakleos med alle tegn på forbittrelse.) Læreren Herakleos. (vedblivende.) Ja, det lader virkelig til at denne verdens amme er bleven gold. Man skulde tro hun var kommen ud over den alder, hvori kvinderne – En hofmand (som har fåt øje på kejseren.) Fy, fy, Herakleos, – skam dig dog! Kejser Julian (giver hofmanden et vink at han skal tie.) Læreren Herakleos. (fortsætter.) Så lad hende fare. Men går det ikke ligeså med Ceres? Lægger hun ikke for dagen en højst sørgelig – jeg kunde næsten kalde det kejserlig – gærrighed? Ja, tro mig, havde vi lidt mere samkvem med det høje Olymp nuomstunder, vilde vi få lignende ting at høre. Jeg tør sværge på at både nektar og ambrosia tilmåles så knapt som vel muligt. O Zeus, hvor må du ikke være bleven slunken! O, du skalkagtige Bakkus, hvor meget er vel nu tilovers af dine lænders fylde? O, du lystne, let-rødmende Venus, o, du alle ægtemænd nærgående Mars –! Kejser Julian. (i fuld vrede.) O, du højst uforskammede Herakleos! O, du lumpne galdespyende giftmund – Læreren Herakleos. Ah, min nådige kejser! Kejser Julian. O, du frække forhåner af alle ophøjede ting! Så det skulde altså times mig, – det, at måtte høre din kvækkende tunge i den samme stund jeg træder fra min bogsal ud i den friske morgenluft! (nærmere.) Ved du hvad jeg her holder under min venstre arm? Nej, det ved du ikke. Det er et strids skrift imod dig, du bespottelige og gækkelige Herakleos! Læreren Herakleos. Hvad, min kejser, – imod mig? Kejser Julian. Ja, et stridsskrift imod dig. Et stridsskrift, som jeg i denne nat har forfattet i vrede. Eller måtte jeg kanske ikke optændes til vrede over din højst usømmelige opførsel igår? Hvad var det du tillod dig i læresalen i mit og mange andre alvorlige mænds påhør? Måtte vi ikke flere timer i rad døje hine skammelige fabler om guderne, som du gav til bedste. Hvor turde du komme frem med slige opdigtelser? Var det ikke løgn alt tilhobe fra først til sidst? Læreren Herakleos. Ak, min kejser, hvis du kalder det at lyve, så har både Ovid og Lukian løjet. Kejser Julian. Hvad andet? O, jeg kan ikke udsige hvilken harme der betog mig, da jeg fornam hvor din ublu tale bar hen. «Menneske, lad intet overraske dig», således fristedes jeg til, med komedieskriveren at udbryde da jeg hørte dig lig en ragget bondekøter fremgø – ikke taknemmelighedsråb men nogle urimelige ammestue-fortællinger, der til og med var yderst tåbeligt affattede. Thi dine vers var slette, Herakleos; – jeg har vist det her i skriftet. – Ja, hvilken lyst følte jeg ikke til at rejse mig fra mit sæde og gå bort da jeg så dig fremføre både Dionysos og hin store udødelige, efter hvem du er opkaldt, ligesom på et theater. Men når jeg betvang mig og blev siddende, så kan jeg forsikkre dig det skete mindre af hensyn til digteren end til skuespillerne – om jeg tør kalde dem så. Dog skete det mest af hensyn til mig selv. Thi måtte jeg ikke nære frygt for at det skulde se ud som om jeg flygtede lig en opskræmt due? Se, derfor lod jeg mig ikke mærke med noget men foreholdt mig i stilhed hint vers af Homer: «Bær det, mit hjerte, en stakket stund; tungere ting har du udholdt. Tål, som før, at en galen hund håner de evige guder!» Ja, vi får vel døje dette og mere. Tiden er ikke bedre end som så. Vis mig den lykkelige, hvem det blev forundt at bevare sine øjne og ører ubesmittede i denne jernalder! Livlægen Oribases. Jeg beder dig, min høje herre, at du ikke forivrer dig. Lad det være dig en trøst at vi alle hørte med uvilje på denne mands tåbeligheder. Kejser Julian. Det er sletikke sandt! Jeg mærkede på de flestes ansigter noget ganske andet end uvilje hver gang denne skamløse gøgler fremplaprede sine utérligheder og derhos så sig om i kredsen med et fedt smil, som om han havde gjort noget der var at rose sig af. Læreren Herakleos. Ak, min kejser, jeg er højst ulykkelig – Kejser Julian. Ja, det må du vel være; thi det er i sandhed ikke småting dette. Eller har kanske ikke fortællingerne om guderne en stor hensigt og et stort mål? Er ikke disse fortællinger blevne til i det øjemed at føre menneskeånden, ad en både behagelig og let vej, opad til de løndomsfulde boliger, hvor den højeste gud hersker, – og derved gøre sjælene dygtige til at forenes med ham? Hvad ellers? Er det ikke af denne grund at de gam le digtere opfandt deslige fortællinger, og er det ikke derfor at både Platon og andre gentog dem eller vel endog forøgede deres tal? Jeg siger eder at udenfor dette øjemærke er hine fortællinger kun til nytte for børn og barbarer, – ja knapt nok det. Men var det da børn og barbarer, du havde for dig igår? Hvorfra henter du den dristighed at tale til mig som om jeg var et barn? Mener du at du er bleven en vismand og har fåt ret til vismandens frisprog fordi du har iført dig en forreven kappe og taget tiggerstaven i hånd. En hofmand. O, hvor sandt sagt, min kejser! Nej, nej, der hører visselig mere til. Kejser Julian. Så? Gør der virkelig? Og hvad da? Kanske det at lade håret gro og aldrig at rense sine negle? O, du hykleriske Kytron! Men jeg kender eder alle tilhobe. Her i skriftet har jeg givet eder et navn; – nu skal I få høre – (han blader i pergamenterne. I det samme kommer taleren Libanius, rigt klædt og med en hovmodig mine, ind fra højre side.) Livlægen Oribases. Ah, hvilket held at du kom, højt-hædrede Libanius! Kejser Julian. (fremdeles bladende.) Hvor står det dog –? Taleren Libanius. (til Oribases.) Hvad held mener du, ven? Livlægen Oribases. Kejseren er i stor vrede. Dit komme vil formilde ham. Kejser Julian. Ah, se her har jeg det –; hvad vil det menneske? Livlægen Oribases. Herre, det er – Kejser Julian. Godt, godt, godt! Nu skal I få høre om jeg kender eder eller ikke. Der gives iblandt de ulykkelige Galilæere et antal rasende, som kalder sig bodfærdige. Disse kaster vrag på alt jordisk gods, men kræver dog store gaver af alle de tåbelige, der hylder dem lig hellige og næsten tilbedelsesværdige. Se, disse folk ligner I, på det nær at jeg intet skæn ker eder. Thi jeg er ikke så tåbelig som hine. Ja, ja, hvis jeg ikke var fast i det stykke, så vilde I snart overløbe hoffet med eders uforskammethed. Eller gør I det ikke allerede? Er der ikke mange blandt eder, som vilde komme igen, selv om jeg jog dem bort? O, mine kære venner, hvad skal dette føre til? Er I visdomsvenner? Er I efterfølgere af Diogenes, hvis klædning og lader I har taget på? I sandhed, man ser eder ikke nær så ofte i læresalene som hos min skatmester. O, hvor er dog ikke visdommen bleven en jammerlig og foragtelig ting for eders skyld! O, I hyklere og højst uvidende talere! O, I – – men hvad vil dog den fede mand hist henne? Livlægen Oribases. Herre, det er stadsforstanderen – Kejser Julian. Stadsforstanderen får vente. De sager, her handles om går foran alle ringere ting. Eller hvad? Denne mand har en så utålmodig mine. Er det da så vigtigt –? Taleren Libanius. Ingenlunde, herre; jeg kan komme igen en anden dag. (vil gå.) Livlægen Oribases. Herre, kender du ikke denne udmærkede mand igen? Det er jo veltalenhedslæreren Libanius – Kejser Julian. Hvad? Libanius? Umuligt. Libanius, – den uforlignelige Libanius skulde være her? Hvor er det tænkeligt? Taleren Libanius. Herre, jeg tænkte du vidste at borgerne i Antiokia havde valgt mig til formand for stadsforstanderne. Kejser Julian. Sikkerlig vidste jeg det. Men da jeg holdt mit indtog i staden og forstanderne kom mig imøde for at hilse mig med en tale, da så jeg mig forgæves om efter Libanius. Libanius var ikke iblandt dem. Taleren Libanius. Kejseren havde ikke ytret noget ønske om at høre Libanius tale ved den lejlighed. Kejser Julian. Taleren Libanius burde vide hvad kejseren ønsker i så måde. Taleren Libanius. Libanius vidste ikke hvad tid og adskillelse kunde have virket. Libanius fandt det derfor sømmeligst at stille sig blandt mængden. Der stod han på et visselig ikke ubemærkeligt sted; men det behagede ikke kejseren at lade sine øjne falde på ham. Kejser Julian. Jeg trode dog at du dagen efter modtog mit brev? Taleren Libanius. Priskos bragte mig det. Kejser Julian. Og ikke desmindre holdt du dig borte – Taleren Libanius. Hovedpine og vigtige sysler – Kejser Julian. Ak, Libanius, fordum gjorde du dig ikke så kostbar. Taleren Libanius. Jeg kommer når man indbyder mig. Skulde jeg være påtrængende? Skulde jeg gå den af kejseren højt hædrede Maximus i vejen? Kejser Julian. Maximus viser sig aldrig ved hoffet. Taleren Libanius. Rimeligt nok. Maximus holder selv hof. Kejseren har jo indrømmet ham et helt palats. Kejser Julian. O, min Libanius, har jeg ikke indrømmet dig mit hjerte? Hvor kan du da misunde Maximus hans palats? Taleren Libanius. Jeg misunder ingen. Jeg misunder ikke engang mine medbrødre, Themisteos og Mamertinus, skønt du har vist dem så store prøver på din yndest. Ej heller misunder jeg Hekebolios, hvis ejendomme du har forøget med så anselige gaver. Ja, jeg er endog glad ved at jeg er den eneste, hvem du intet har skænket. Thi jeg fatter vel grunden til denne undtagelse. Du har villet at dit kejserriges stæder skal have overflod på alt, og fornemmelig på veltalenhed, vel vidende at dette er den udmærklse, som skiller os fra barbarerne. Nu har du frygtet for at jeg, ligesom visse andre, skulde blive lunken i min kunst hvis du skænkte mig rigdom. Kejseren har derfor foretrukket at lade sin ungdoms-lærer forblive fattig på det at han kunde knyttes desto fastere til sin håndtering. Det er på denne vis jeg udtyder en adfærd, som har forundret nogle, hvis navne jeg helst fortier. Det er for statens hæders og vels skyld at du ikke har givet mig noget. Du vil at jeg skal mangle rigdom for at jeg kan have overflod på veltalenhed. Kejser Julian. Og jeg, min Libanius, har også fattet grunden til at min ungdomslærer har ladet mig blive her i Antiokia i flere måneder uden at fremstille sig. Libanius har rimeligvis ment at de tjenester som hans fordums lærling kan have ydet guderne og staten eller videnskaben ikke var store nok til med rette at fortjene lovprisning af den mand, der kaldes veltalenheds-lærernes konge. Libanius har sagtens ment at ringere talere egnede sig bedst for så middelmådige ting. End videre har vel Libanius undladt alt dette af omsorg for mit sinds ligevægt. Ja, du har visselig frygtet for at se kejseren beruset af overmod, ravende, lig den der i tørstighed har drukket med altfor stort begær af en løvkranset vinskål, dersom du ødslede på ham noget af den kunst, som alle Grækere beundrer hos dig, og i visse måder hævede ham til gudernes højde ved at udgyde for ham et så kostbart offer. Taleren Libanius. Ak, min kejser, ifald jeg kunde tro at min tale rummede en sådan magt –! Kejser Julian. Og det skulde du ikke kunne tro, du uforlignelige ven? O, gå fra mig. Jeg er vred på dig Libanius! Men det er elskerens vrede imod den han elsker. Taleren Libanius. Er det virkelig så? O, min kronede broder, lad mig da sige dig at siden din hidkomst er ingen dag gåt til ende uden at jeg har forbandet den standhaftighed som ikke tillod mig at gøre det første skridt. Mine venner lod ikke uden et visst skin af ret give tilkende at du skulde have foretaget denne lange rejse nærmest for at se mig og høre mig tale. Men Julian selv lod ikke høre fra sig. Hvad skulde jeg så gøre? Skulde jeg smigre den kejser, hvem jeg elskede som menneske? Kejser Julian (omfavner og kysser ham.) Min Libanius! Taleren Libanius (kysser Julian igen.) Min ven og broder! Livlægen Oribases. Hvor hædrende for begge! Hofmænd. Hvor skønt! Hvor ophøjet! Kejser Julian. O, Libanius, du slemme ven, – hvor kunde du bære over dit hjerte at forholde mig dette glædelige øjeblik i så lang en tid? I de uger og måneder jeg ventede på dig var mit åsyn indhyllet i et skytisk mørke. Taleren Libanius. Ak, du var dog bedre stillet end jeg; thi du havde dog nogen, med hvem du kunde tale om din fraværende ven. Kejser Julian. Sig ikke så. Jeg havde kun de stakkels forelskedes trøst, den nemlig, bedrøvet at gentage dit navn og udråbe: Libanius, Libanius! Taleren Libanius. Ah, mens du talte så til den tomme luft, talte jeg til mit kammers fire vægge. De fleste af døgnets timer tilbragte jeg i sengen og udmalede mig hvem der nu var hos dig, – snart denne, snart hin. Fordum var det anderledes, sagde jeg til mig selv, da var det mig som havde Julians øre. Kejser Julian. Og imidlertid lod du mig sygne hen af længsel. Se på mig. Er jeg ikke bleven et århundrede ældre? Taleren Libanius. O, er da ikke jeg undergåt en lige så stor forandring? Du kendte mig jo ikke igen. Kejser Julian. Dette møde har for os begge været et bad, hvoraf vi opstiger helbredede. (de omfavnes og kysses igen.) Og nu, min inderlig kære, nu siger du mig, hvad der idag har drevet dig hid; thi jeg kan ikke tvivle på at du kommer i et særligt ærinde. Taleren Libanius. Min længsel fraregnet er det så. Gid en anden var udsendt i mit sted! Men den hædersplads, hvortil borgernes tillid har kaldt mig, gør mig det til pligt at bære det ene som det andet. Kejser Julian. Tal, min Libanius, og sig hvori jeg kan tjene dig. Taleren Libanius. Lad mig da begynde med at sige dig at denne stads indvånere er nedsunkne i sorg fordi du har taget din nåde fra dem. Kejser Julian. Hm. Taleren Libanius. Og denne sorg har været parret med angst og uro siden Alexandros, den nye stadtholder tiltrådte sidt embede. Kejser Julian. Aha; så! Taleren Libanius. Denne ophøjelse af en sådan mand kom os visselig uventet. Alexandros har hidtil kun forvaltet ringe embeder, og det på en måde som ikke kunde forhverve ham borgernes agt eller kærlighed. Kejser Julian. Jeg ved det godt, Libanius! Taleren Libanius. Alexandros er voldsom i al sin færd, og retfærdigheden gælder ikke stort i hans øjne – Kejser Julian. Jeg ved det; jeg ved det altsammen. Alexandros er en rå mand, uden sæder og uden veltalenhed. Alexandros har ingenlunde fortjent en så stor ophøjelse. Men du kan sige Antiokias borgere at de har fortjent Alexandros. Ja, de havde, om muligt, fortjent en endnu værre hersker, de gærrige og ulærvillige mennesker. Taleren Libanius. Det er altså, hvad vi frygtede. Det er en straf – Kejser Julian. Hør mig, Libanius! Hvorledes kom jeg hid? Med fortrøstning til denne stads indbyggere. Antiokia, som solkongen særlig har kåret til sit sæde, skulde hjælpe mig til at gøre god igen al den uret og utaknemmelighed, som så længe har været øvet imod de udødelige. Men hvorledes har I mødt mig? Nogle med trods; andre med lunkenhed. Hvad må jeg ikke opleve her. Driver ikke hin Kappadocier, Gregor fra Nazianz, endnu omkring i staden og ophidser de uvidende Galilæere med sine forvovne taler. Er der ikke opståt en digter iblandt dem, en viss Apollinaris, som øger deres vildfarelser lige til afsind med sine vilde sange? Og hvad må jeg ikke erfare andet steds fra? Har man ikke i Cæsaræa gjort alvor af sin trusel? Brudt Fortunas tempel ned? O, skam og skændsel! Hvor var gudernes dyrkere imens? Mon de forhindrede det? Nej, de lod det roligt ske, Libanius, skønt de burde have ofret livet for at forsvare helligdommen. Men vent, vent! Galilæerne skal bøde med sit blod, og hele staden skal gå op i ildsluer så snart jeg får tiden nogenlunde til min rådighed. Taleren Libanius. Herre og ven, – hvis du vilde tillade mig – Kejser Julian. Tillad mig først. Ja, sig selv om jeg bør tåle dette. Sig, om min nidkærhed kan bære over med deslige forhånelser imod de ophøjede der stiller sig skærmende bag mig og over mig? Men hvad skal jeg gribe til? Har jeg ikke i lange nætter skrevet imod disse usalige vildfarelser, – skrevet, Libanius, således at mine øjne er blevne røde og mine fingre sorte af blæk? Og hvad mener du det har frugtet? Spot har jeg fåt til tak, ikke alene af de vildfarende, men endog af dem, der siger at de deler mine meninger. Ja, og som topmål på alle disse harmeligheder må jeg idag opleve at se dig her som talsmand for nogle borgere, der fører klage over Alexandros, om hvem det dog må siges at han gør sit bedste for at holde Galilæerne i tømme. Taleren Libanius. O, min ophøjede ven, – at han det gør, er netop vor grund til klage. Kejser Julian. Hvad må jeg høre af dig! Taleren Libanius. Det er ikke med min gode vilje at jeg går stadens ærinde. I forsamlingen lagde jeg borgerne på hjerte at til dette hverv måtte de vælge byens mest udmærkede taler, derved givende tilkende at jeg ikke ønskede at kåres. Til trods for dette fingerpeg faldt valget dog på mig, som visselig ikke – Kejser Julian. Godt, godt, godt! Men at jeg af din mund, o Libanis, må høre –! Taleren Libanius. Jeg beder min kronede broder betænke at jeg taler i stadens navn. Hvad mig selv angår, da skatter jeg de udødelige guder så højt, som nogen. Hvad vilde veltalenhedens kunst være uden de fortællinger, som digterne i de fremfarne tider efterlod os? Er ikke disse fortællinger at ligne ved et kosteligt bergværk, hvoraf en dannet taler kan smede sig både våben og prydelser, når han forstår at nytte metallet med skønsomhed? Ja, hvor vilde ikke visdommens regler falde flade og usmagelige når de skulde udtrykkes uden hjælp af billeder og lignelser, hentede fra det overjordisk Men sig, o ven, kan du håbe at finde denne synsmåde hos hoben, besynderligen i en tidsalder som vor? Jeg forsikrer dig, i Antiokia står det i al fald ikke så vel til. Borgerne her, både Galilæerne og de bedre oplyste, har i de senere år levet med hinanden uden at agte synderlig på deslige ting. Der gives knapt nogen husstand i staden, hvor der ikke hersker forskellige meninger om det guddommelige. Men dette har, indtil for kort tid siden, ikke forstyrret det gode forhold. Nu er det blevet anderledes. Man er begyndt at drøfte lære imod lære. Der er kommen splid imellem de nærmeste slægtninge. Ja, nylig har en borger, hvis navn jeg nødig vil nævne, gjort sin søn arveløs fordi han sagde sig løs fra Galilæernes samfund. Handel og vandel lider under alt dette, dobbelt føleligt nu da dyrtid hersker og hungersnød står for døren. Kejser Julian. Nok, nok, mere end nok, Libanius! I taler om dyrtid. Men sig mig om overdådigheden nogensinde har blomstret mere end nu. Står skuepladsen nogen dag tom når det rygtes at en ny løve er kommen fra Afrika? Da der i forrige uge var tale om at udvise af staden alle dagdrivere og lediggængere, krævede så ikke borgerne med høje råb at der skulde gøres en undtagelse med fægterne og danserinderne; thi dem mente man ikke at kunne være foruden! Ak, vel må guderne slå hånden af eder i vrede over eders dårlighed. Der er visdomslærere nok i denne stad; men hvor er visdommen? Hvorfor træder så få i mit fodspor? Hvorfor blir man stående ved Sokrates? Hvorfor går man ikke et lidet stykke videre og følger Diogenes eller, om jeg så tør sige, mig, da vi dog fører eder til lykken. Thi er ikke lykken formålet for al visdomslære? Og hvad er lykken andet end det at være i overensstemmelse med sig selv. Kræver ørnen guldfjære? Ønsker løven sig klør af sølv? Eller eftertragter granattræet at bære frugter af funklende stene? Jeg siger eder at intet menneske har ret til at nyde forinden han har vist sig hærdet nok til at bære nydelsens savn. Jeg han tør end ikke berøre nydelsen med sin fingerspids før han er i stand til at træde den under fødder. – Ah, sandelig, der er langt frem. Men jeg vil lægge al min kraft på dette. For disse tings skyld vil jeg opgive andre, som også er vigtige. Perserkongen, ængstet ved min nærmelse, har gjort mig fredstilbud; dem tænker jeg at gå ind på for at få frie hænder til at oplyse og forbedre eder, I ulærvillige. Hvad det øvrige angår, da blir det som det er. Alexandros skal I beholde. Se til at komme ud af det med ham. Dog, min Libanius, vil jeg ikke det skal hede at jeg har ladet dig gå i unåde – Taleren Libanius. Ah, min kejser – Kejser Julian. Du talte med en viss bitterhed om at jeg havde skænket Themisteos og Mamertinus meget. Men fratog jeg dem ikke også noget? Fratog jeg dem ikke min daglige omgang? Dig agter jeg at skænke noget mere end hine – Taleren Libanius. Ak, hvad siger du, min ophøjede broder! Kejser Julian. Jeg agter ikke at skænke dig guld eller sølv. Så tåbelig var jeg kun i den første tid indtil jeg så hvorledes man stimlede sammen om mig lig tørstige høstfolk om en kilde, alle puffende og stødende hinanden, alle fremrækkende den hule hånd for at få den fyldt først og få den fyldt højest til randen. Jeg er bleven klogere siden. Navnlig tror jeg det må siges at visdommens gudinde ikke har unddraget mig sin bistand ved de handlinger, jeg har foretaget til denne stads bedste. Taleren Libanius. Visselig, visselig. Kejser Julian. Derfor overdrager jeg dig, o min Libanius, at forfatte en lovtale over mig. Taleren Libanius. Ah, hvilken hæder –! Kejser Julian. Du skal affatte den med særligt øjemærke på de ting, hvorfor Antiokias borgere skylder mig taknemmelighed. Jeg håber du vil affatte den således at den blir både taleren og genstanden værdig. Dette hverv, min Libanius, er min gave til dig. Jeg ved ikke noget bedre at skænke en mand som dig. Taleren Libanius. O, min kronede ven, hvilken overvættes nåde! Kejser Julian. Og nu vil vi gå til fægtesalen. Derpå, mine venner vandrer vi gennem gaderne for at give disse opblæste indfødte et gavnligt forbillede på tarvelighed i klædedragt og nøjsomhed i sæder. Livlægen Oribases. Gennem gaderne, herre? Ak, i denne middagshede – En hofmand. O, herre, hav mig undskyldt, men jeg føler mig højst upasselig – Læreren Herakleos. Jeg også, nådigste herre! Hele denne morgenstund har jeg kæmpet med en kvalme i maven – Kejser Julian. Så tag et brækmiddel ind, og se til at kaste eders uvidenhed op med det samme. – O Diogenes, – hvilke efterfølgere har du ikke! De skammer sig ved at bære din kappe på åben gade. (han går i vrede bort gennem søjlegangen.) (En ringe gade i udkanten af staden. I husrækken til venstre ligger en liden kirke.) (En stor mængde veklagende kristne er forsamlede. Kvinder med børn på armene udstøder høje jammerråb. Gregor fra Nazianz går gennem gaden.) Kvinder (løber til og holder ham fast ved hans klædning.) Ak, Gregor, Gregor, – tal til os! Trøst os i denne vånde. Gregor fra Nazianz. Kun en kan trøste her. Hold fast ved ham. Hold eder tæt ind til herren og hyrden. En kvinde. O, ved du det, du Guds mand, – kejseren har befalet at alle vore hellige skrifter skal opbrændes? Gregor fra Nazianz. Jeg har hørt det; men jeg kan ikke tro på slig dårskab. Salmedigteren Apollinaris. Det er sandhed. Alexandros, den nye stadtholder, har udskikket soldater, som gennemsøger vore brødres huse. Selv kvinder og børn piskes tilblods, hvis de står i mistanke for at holde noget skjult. Læreren Kyrillos. Kejserens bud gælder ikke Antiokia alene, – ikke Syrien alene; det gælder riget og den hele jord. Hver skreven tøddel, som hander om Kristus, skal udslettes af tilværelsen og af de troendes minde. Salmedigteren Apollinaris. O, I mødre, græd over eder selv og over eders børn! – Den tid vil komme, da I skal kives med dem, I nu bærer på eders arme, om hvad der rettelig stod i det tabte guds-ord. Den tid vil komme, da eders børnebørn skal spotte over eder og ikke vide hvo og hvad Kristus var. Den tid vil komme, da det skal være udslettet af hjerterne at verdens frelser engang led og døde. Den sidste troende skal gå blind i sin grav, og fra den stund skal Golgata være udslettet af jorden, ligervis som det sted, hvor Edens have lå. – Ve, ve over den nye Pilatus! Han nøjes ikke, som hin, med at døde frelserens legeme. Han myrder ordet og læren! Kvinderne (afriver sit hår og sønderflænger sine klæder.) Ve, ve, ve! Gregor fra Nazianz. Og jeg siger eder, vær trøstige. Gud dør ikke. Det er ikke fra Julian at faren kommer. Faren har været der, længe før ham, i vore hjerters svaghed og splidagtighed. Læreren Kyrillos. O, Gregor, hvor tør du kræve at vi skal blive standhaftige midt under disse rædsler? Brødre og søstre, – ved I hvad der er hændt i Arethusa? De vantroende har mishandlet Markos, den gamle biskop, slæbt ham efter håret gennem gaderne, kastet ham i kloakerne, trukket ham besudlet og blødende op igen, oversmurt ham med honning og hejset ham op i et træ, udsat for stik af hvepser og giftfluer. Gregor fra Nazianz. Og har da ikke Guds kraft just herligt åbenbaret sig i Markos? Hvad var Markos tilforn? En mand af tvivlsom tro. Ja, da urolighederne brød ud i Aretusa, flygtede han endog af staden. Men se, – neppe havde han i sit skjul erfaret at de rasende mennesker hævnede biskoppens flugt på skyldløse brødre, førend han frivilligt vendte tilbage. Og hvorledes bar han ikke de pinsler, som forfærdede hans bødler selv, således at de for at kunne trække sig med et slags ære tilbage tilbød at slippe ham imod at betale en yderst ringe sum? Var ikke hans svar: nej, og nej, og atter nej? Gud Herren var hos ham. Han hverken døde eller gav efter. Hans ansigt viste hverken forfærdelse eller utålmodighed. I træet, hvor han hang, priste han sig lykkelig fordi han var løftet nogle trin nærmere imod himlen, mens de andre, som han sagde, kravlede om på den flade jord. Læreren Kyrillos. Der må være sket et under med denne standhaftige olding. Havde du, ligesom jeg, hørt skrigene fra fængslet den dag i sommer, da Hilarion og de andre pintes –! De ligned ingen andre skrig, – ufrivilligt, brølende, blandende sig med hvislende lyd, hver gang jernet, hvidglødende, grov sig ind i det flåede kød. Salmedigteren Apollinaris. O, Kyrillos, glemmer du sangen, som løste skrigene af. Sang ikke Hilarion i døden? Sang ikke hin heltemodige kappadociske dreng indtil han udgav sin ånd mellem pinernes hænder? Sang ikke Agaton, denne dreng broder, indtil en afmagt betog ham og han vågned op i vanvid? Sandelig siger jeg eder, så længe sangen runger over vor nød, så længe skal ikke satan sejre! Gregor fra Nazianz. Vær trøstige. Elsk hverandre og lid for hverandre således som Æmilian i Doristora led for sine brødre, for hvis skyld han lod sig hudflette og kaste levende i smelteovnen. Se, se, har ikke Herrens hævnende hånd allerede knyttet sig imod de ugudelige. Eller har I ikke fornummet budskabet fra Heliopolis under Libanon? Salmedigteren Apollinaris. Jeg ved det. Midt under Venus-festens uterligheder brød hedningerne ind i de hellige søstres hus, krænkede kvinderne, myrdede dem under pinsler, som ikke kan udsiges – Kvinderne. Ve, ve! Salmedigteren Apollinaris. – ja, der var nogle af de elendige, som åbnede et af blodvidnernes legemer, rev indvoldene ud og åd leveren rå! Kvinderne. Ve, ve, ve! Gregor fra Nazianz. Vredens Gud krydrede måltidet. Hvorledes er det bekommet dem? Rejs til Heliopolis, og I kan få se hine mænd med forrådnelsens gift i alle årer, med øjnene og tænderne udfaldne, røvede mælets og forstandens brug. Rædsel har slåt staden. Mange hedninger har omvendt sig siden hin nat. Derfor frygter jeg heller ikke dette uheldsvangre dyr, som har rejst sig imod kirken; jeg frygter ikke denne helvedes lejesvend, som pønser på at fuldføre arvefiendens værk. Lad ham falde over os med ild, med sværd, med vilde dyr på skuepladsen! Ja, skulde hans vanvid end drive ham videre, end sket er til denne dag, – hvad gør så det til sagen? Imod alt dette er der en lægedom og en vej til sejr! Kvinderne. Kristus, Kristus! Andre stemmer. Der er han! Der kommer han! Nogle. Hvem? Andre. Kejseren! Morderen. Gudsfienden! Gregor fra Nazianz. Stille! Lad ham drage forbi i taushed. (En afdeling af de kejserlige hustropper kommer gennem gaden. Derefter følger kejser Julian ledsaget af visdomslærere og omringet af vagt. En anden afdeling palats-soldater slutter toget.) En kvinde. (sagte.) Se, se, han har hyllet sig i pjalter, som en betler. Han må være fra sig selv. Gud har allerede slåt ham. En anden kvinde. Gem eders børn ved brystet. Lad ikke deres øjne se rædselen. Kejser Julian. Ej, ej; er ikke dette alt tilhobe Galilæere? Hvad gør I her i solskinnet, på åben gade, I mørkets yngel? Gregor fra Nazianz. Du har stængt vore kirker. Derfor står vi udenfor og priser Herren vor Gud. Kejser Julian. Se, det er dig, Gregor? Ja, du driver jo endnu om her. Men vogt dig; – længe tåler jeg det ikke. Gregor fra Nazianz. Jeg søger ikke bloddøden, – ja jeg ønsker den ikke engang; men tilskikkes den mig, så sætter jeg min ære i at dø for Kristus. Kejser Julian. Eders talemåder trætter mig. Jeg vil ikke se eder her. Hvorfor holder I jer ikke i eders stinkende huler? Gå hjem, siger jeg! En kvinde. O kejser, hvor er vore hjem? En anden kvinde. Hvor er vore huse? Hedningerne har plyndret dem og jaget os ud. Stemmer i hoben. Dine soldater har taget vor ejendom fra os. Andre stemmer. O kejser, kejser, hvorfor har du taget vor ejendom? Kejser Julian. Det spørger I om? Jeg skal sige jer det, I uvidende mennesker. Har man taget eders ejendom fra eder, så er det sket af omsorg for eders sjæles vel. Har ikke Galilæeren sagt at I ikke skal eje sølv eller guld? Har ikke eders mester lovet eder at I engang skal opfare til himmels? Burde I da ikke takke mig fordi jeg gør eder farten så let som muligt? En visdomslærer. O, uforligneligt sagt! Salmedigteren Apollinaris. Herre, du har frataget os det, som er mere end sølv og guld. Du har frataget os Guds eget ord. Du har frataget os vore hellige skrifter. Kejser Julian. Jeg kender dig nok, du huløjede salmesanger. Du er jo Apollinaris? Og jeg mener, at om jeg tager eders urimelige bøger fra eder, så vil du snart være mand for at digte noget ligeså urimeligt ihob. Men jeg siger dig at du er en ussel bogskriver og versemager! Ved Apollon, ingen ret Græker vilde tage dine vers i sin mund. Det skrift, du nylig har sendt mig, og som du har været fræk nok til at kalde «Sandheden», det kan jeg lade dig vide at jeg har læst, forståt og fordømt. Salmedigteren Apollinaris. Det er muligt at du har læst det; men du har ikke forståt det; thi havde du forståt, så havde du ikke fordømt. Kejser Julian. Ha-ha! Det modskrift, jeg har i arbejde, skal vise at jeg har forståt. Men hvad angår hine bøger, hvis tab I nu hyler og jamrer over, så kan jeg sige jer at I om føje tid skal komme til at agte dem ringere, såsom det vil vise sig at hin Jesus af Nazaret har været en løgner og bedrager. Kvinderne. Ve os, ve os! Læreren Kyrillos. Kejser, – hvad sagde du der? Kejser Julian. Har ikke den korsfæstede Jøde forkyndt at Jerusalems tempel skal ligge i grus til dagenes ende? Læreren Kyrillos. Så vil ske! Kejser Julian. O I dårer! I denne stund står to tusend arbejdere i Jerusalem og rejser templet i al dets herlighed. Vent, vent, I stivnakkede tvivlere, I skal erfare hvem der er mægtigst, kejseren eller Galilæeren. Læreren Kyrillos. Herre, det skal du til din rædsel selv erfare. Jeg taug indtil du bespottede den hellige selv; – men nu vil jeg sige dig at ikke et fnug mægter du imod den korsfæstede! Kejser Julian (tvinger sig.) Hvo er du, og hvad heder du? Læreren Kyrillos. (nærmere.) Det skal du høre. Først og fremst heder jeg en kristen, og det er et såre hæderfuldt navn; thi det skal ingensinde udslettes af jorden. Dernæst bærer jeg også navnet Kyrillos, og under det navn er jeg kendt mellem brødre og søstre. Men bevarer jeg det første navn uplettet, da høster jeg et evigt liv til løn. Kejser Julian. Du tager fejl, Kyrillos! Du ved jeg kender noget til de løndomsfulde ting i eders lære. Tro mig, – han, du sætter din lid til, er ikke en sådan, som du forestiller dig. Han er selv død, og virkelig død, på den tid da Pontius Pilatus var statholder i Jødeland. Læreren Kyrillos. Jeg tager ikke fejl. Det er dig selv, kejser, der fejler i dette. Det er dig, som har givet afkald på Kristus i det øjeblik han skænkte dig herredømmet over jorden. Derfor forkynder jeg dig i hans navn at han snart vil fratage dig både herredømmet og livet, og da skal du for sent erkende, hvor stærk han er, han, som du i din blindhed foragter. Ja, ligesom du har forglemt hans velgerninger, således skal han ikke give sin kærlighed råderum, idet han rejser sig for at straffe dig! Du har omstyrtet hans altere, – han skal nedstyrte dig af dit kejsersæde. Du har fundet din glæde i at træde hans lov under fødder, den samme lov, som du selv engang forkyndte for de troende. På samme vis skal Herren træde dig under sin hæl. Dit legeme skal vejres bort i de vilde vinde og din sjæl skal fare did ned, hvor der er større pinsler, end dem, du kan udtænke for mig og mine! (Kvinderne flokker sig under gråd og veklage om Kyrillos.) Kejser Julian. Jeg vilde gerne skånet dig, Kyrillos! Guderne er mit vidne at jeg ikke hader dig for din tros skyld. Men du har forhånet min kejserlige magt og myndighed, og det må jeg straffe. (til anføreren for vagten.) Frommentius, før denne mand i fængsel og lad ham give så mange svøbeslag som nødvendigt for at få ham til at udsige at kejseren og ikke Galilæeren har al magt på jorden. Gregor fra Nazianz. Vær stærk, min broder Kyrillos! Læreren Kyrillos (med oprakte hænder.) Jeg salige, som får lide til herrens ære! (Soldaterne griber ham og slæber ham ud.) Kvinderne (i gråd og klage.) Ve os! Ve, ve over fornægteren! Kejser Julian. Driv dem fra hinanden, disse rasende! Lad dem udjages af staden, som oprørere. Jeg tåler ikke længer denne trods og vederstyggelighed! (Vagten driver den jamrende mængde ind i sidegaderne. Kun kejseren og hans følge bliver tilbage. Da bemærker man, liggende foran kirkedøren og hidtil skjult, en mand i sønderrevne klæder og med aske strøet på sit hoved.) En soldat (støder til ham med lanseskaftet.) Op, op; pak dig! Manden (ser op.) Træd under fødder dette sløve salt, som er vraget af Herrens hånd! Kejser Julian. O evige guder, – Hekebolios –! Hofmændene. Ah, i sandhed, – Hekebolios! Læreren Hekebolios. Jeg heder ikke så mere! Jeg er navnløs. Jeg har svigtet den dåb, som gav mig navn! Kejser Julian. Rejs dig, ven! Dit sind er sygt. Læreren Hekebolios. Judas's broder er pæstbefængt. Vig fra mig – Kejser Julian. O, du vankelmodige mand – Læreren Hekebolios. Vig fra mig, frister! Tag dine tredive sølvpenge igen! Står det ikke skrevet: du skal forlade hustru og børn for Herrens skyld? Og jeg –? For hustrus og børns skyld har jeg forrådt Herren min Gud. Ve, ve, ve! (han kaster sig igen ned på sit ansigt.) Kejser Julian. Slig vanvids ild tænder disse skrifter over jorden. – – Og jeg skulde ikke brænde dem? Vent! Inden et år er omme, skal Jødetemplet stå rejst igen på Zions berg, lyse med sit guldtags pragt over landene og vidne: løgner, løgner, løgner! (han går ilsomt derfra, fulgt af visdoms-vennerne.) (Landevej udenfor staden. Til venstre ved vejkanten står Kybeles billedstøtte mellem afhugne træstubber. Et stykke derfra er et vanspring med en stenkumme. Det er henimod solnedgang.) (På et trin ved fodstykket af gudindens billede sidder en gammel prest med en tildækket kurv på skødet. Omkring stenkummen en flok mænd og kvinder, der henter vand. Kommende og gående ses fra og til på vejen. Fra venstre kommer farveren Faustus, slet klædt, med et stort knippe pilebark på ryggen. Han møder hårskæreren Eunapios, der kommer fra staden.) Farveren Faustus. Ej, se, – min ven Eunapios i fuld hofklædning. Hårskæreren Eunapios. Tvi dig, at du spotter en fattig mand. Farveren Faustus. Kalder du det spot? Jeg mente det var den højeste ære. Hårskæreren Eunapios. Du må så sige. Det er bleven en ære nu at gå i pjalter, besynderligen hvis de har ligget brav længe i en rendesten. Farveren Faustus. Hvorledes tror du alt dette vil ende? Hårskæreren Eunapios. Det bryr jeg mig ikke om at tænke på. Jeg ved hvorledes det er endt med mig, og det er nok. Farveren Farveren. Er du ikke længere i kejserens tjeneste? Hårskæreren Eunapios. Hvad skulde kejser Julian med en hårskærer? Lar han sit hår klippe? Eller lar han skæget studse, tror du? Han kæmmer det ikke engang. Men hvorledes går det med dig? Du ser heller ikke videre lykkelig ud. Farveren Faustus. Ak, Eunapios, purpurfarvernes tid er forbi. Hårskæreren Eunapios. Ja rigtig; nu farves kun kristen-rygge. Men hvad er det du slæber på? Farveren Faustus. Et knippe pilebark. Jeg skal farve narrekapper til visdomsvennerne. (En deling soldater kommer ind og tiller sig op ved Kybeles støtte.) Farveren Faustus (til en af mændene ved vandspringet.) Hvad betyder dette? Manden. Stenbilledet skal fodres igen. Farveren Faustus. Vil kejseren ofre her iaften? En anden mand. Ofrer han ikke både morgen og aften, – snart hist snart her? En kvinde. Det er en ulykke for fattigfolk at den nye kejser holder så meget af guderne. En anden kvinde. Ej, Dione, sig dog ikke så. Skal vi ikke allesammen holde af guderne? Den første kvinde. Jo, det kan være; men det var nu en ulykke alligevel. En af mændene (peger ud til højre.) Vil I se, – der kommer han. En anden mand. Ja, rigtig. Han har slagter-kniven i beltet. (Kejser Julian kommer i presteklædning og med offerkniv. Flere visdomslærere, tempelprester, tjenere og vagt omgiver ham. Efter dem følger en skare mennesker dels spottende dels forbittrede.) En af de kommende. Der borte står gudinden. Nu skal I få se løjer. En ældre mand. Kalder du det løjer? Hvor mange sultne munde kunde ikke mættes med det som her går til spilde? Kejser Julian. (går henimod støtten.) O, dette syn! Det fylder mit hjerte med henrykkelse, og mine øjne med vemods-tårer. Ja, tilvisse må jeg græde når jeg tænker på at denne ærefrygtbydende gudindes billede, omstyrtet af ufromme og forvovne hænder, i så lang en tid har henligget ligesom i en forglemmelsens søvn, – og det til og med på et sted, som jeg væmmes ved at beskrive. (undertrykt latter blandt de nysgærrige.) Kejser Julian. (vender sig barskt.) Men jeg føler ikke mindre henrykkelse når jeg betænker at det var mig, hvem det blev forundt at udfri den guddommelige moder af en så uværdig tilstand. Og skulde jeg ikke henrykkes ved denne tanke? Man siger om mig at jeg har vundet nogle slag imod barbarerne og priser mig herfor. Hvad mig angår så sætter jeg større pris på hvad jeg udretter til gudernes bedste; thi dem skylder vi alle vore evner og al vor omtanke. (til dem ved kilden.) For resten er det mig kært at der dog gives nogle i denne halsstarrige stad, som ikke viser sig døve for mine opfordringer, men indfinder sig, således som sømmelig fromhed tilsiger, – og jeg tvivler ikke på at I har bragt anstændige offergaver med. (går hen til den gamle prest.) Hvad ser jeg der! En eneste olding. Hvor er dine tempelbrødre? Den gamle prest. Herre, der er ingen af dem ilive uden jeg. Kejser Julian. Uddød. Landevejen lagt i upassende nærhed forbi helligdommen. Den ærværdige lund nedhugget. – – Gamle mand, – hvor er offergaverne? Den gamle prest. (peger på kurven.) Her herre! Kejser Julian. Godt, godt. Men det øvrige? Den gamle prest. Dette er alt. (åbner kurven.) Kejser Julian. En gås! Så denne gås er alt? Den gamle prest. Ja, herre! Kejser Julian. Og hvem var den fromme mand, der betænkte os med en så rundhåndet gave? Den gamle prest. Jeg selv har bragt den med. O herre, vredes ikke; jeg havde ikke flere end den ene. (latter og mumlen blandt de forsamlede.) Dæmpede stemmer. Det er nok. En gås er mere end nok. Kejser Julian. O Antiokia, – du sætter min tålmodighed på en hård prøve! En mand i flokken. Først brød, siden offergaver! Farveren Faustus (puffer ham i siden) Godt sagt; godt sagt! En anden mand. Giv borgerne at spise; guderne får hjælpe sig som de kan. En tredje mand. Vi havde det bedre her under Chi og Kappa! Kejser Julian. Ej, I frække skrålere? I med eders Chi og Kappa. I tror kanske ikke jeg ved hvem I mener med Chi og Kappa? Ho-ho, jeg ved det godt. Det er jo blevet et gængs ord iblandt jeg. I mener Kristus og Konstantius. Men hines herredømme er forbi, og jeg skal vel hitte på midler til at bøje den trods og den utaknemmelighed, som I viser både imod guderne og imod mig. I opholder eder over at jeg yder guderne de skyldige ofre. I spotter med at jeg ifører mig en tarvelig klædning og lader mit skæg gro uklippet. Ja, dette skæg er eder ret en torn i øjet. I kalder det, uden al ærbødighed, et bukke-skæg. Men jeg siger eder, I dårer, at det er et vismands-skæg. Ja, jeg skammer mig ikke ved at lade eder vide at dette skæg huser utøj, ligervis som skogen huser vildt, – og dog bærer jeg dette mit forhånede skæg med større ære end I eders glatragede hager. Hårskæreren Eunapios. Dårligt talt! Højst urimeligt! Kejser Julian. Men tror I jeg lader disse spotterier gå hen uden at svare? Nej, nej, I skal få andet at vide. Vent kun; I skal høre fra mig snarere end I tænker. Jeg udarbejder i denne tid et skrift, som heder «Skæg-haderen». Og ved I hvem dette skrift er rettet imod? Det er rettet imod eder, I Antiokias borgere, ja, eder, hvem jeg i skriftet kalder «de uvidende hunde». Der skal I få mine grunde både for det ene og for det andet, der tykkes eder sælsomt i min adfærd. Høvedsmanden Fromentinus. (kommer fra højre.) Høje kejser, jeg har et glædeligt budskab at bringe. Kyrillos er allerede falden til føje – Kejser Julian. Ah, det tænkte jeg nok. Høvedsmanden Fromentinus. Tyfon gjorde også sine sager fortræffeligt. Fangen blev bunden nøgen ved håndledene under taget, således at hans tåspidser netop rørte jorden. Derpå piskede Tyfon ham med en svøbe af okse-sener bagfra, således at slagene traf rundt om brystet. Kejser Julian. O, de lastefulde, som tvinger os til at bruge slige midler! Høvedsmanden Fromentinus. For ikke at røve ham livet måtte vi til slut løslade den hårdnakkede mand. Da var han en stund ganske stille og syntes at betænke sig. Men pludselig begærte han dog at fremstilles for kejseren. Kejser Julian. Dette er mig såre kært. Og du bringer ham hid? Høvedsmanden Fromentinus. Ja, herre, – der kommer de med ham. (En deling soldater fører læreren Kyrillos ind fra højre.) Kejser Julian. Ah, min gode Kyrillos, – du er ikke fuldt så kæphøj som sidst, ser jeg. Læreren Kyrillos. Har du kanske i et dyrs eller en fugls indvold udfundet hvad jeg har at sige dig? Kejser Julian. Nu, jeg tænker at jeg, uden varsler, tør tro du er kommen til fornuft, at du afstår fra dine vildfarelser om Galilæerens magt, og at du nu erkender både kejseren og vore guder for at være større end han. Læreren Kyrillos. Bild dig ikke sligt ind. Dine guder er magtesløse; og holder du fast ved disse stenbilleder, som hverken kan se eller høre, så vil du snart være ligeså magtesløs som de. Kejser Julian. Kyrillos, – er dette hvad du har at sige? Læreren Kyrillos. Nej; jeg kommer for at takke dig. Før skalv jeg for dig og dine pinsler. Men i kvalens stund vandt jeg åndens sejr over det forkrænkelige. Ja, kejser, da dine lejesvende tænkte jeg hang i vånde under fængsels-taget, – da lå jeg, salig som et barn, i min frelsers arme; og da dine bødler tyktes at de flængte strimler af mit legeme, da strøg Herren med sin lindrende hånd over sårene, tog tornekronen bort og påsatte mig livsens krone. Derfor takker jeg dig. Thi intet menneske har vist mig en så stor velgerning, som du. Og på det du ikke skal tro jeg frygter dig herefter, så se – (han slår sin kappe tilside, sønderriver sine sår og kaster stykker for kejserens fødder.) se, se, – mæt dig med mit blod, som du tørster efter! – Men om mig skal du vide at jeg mætter mig af Jesus Kristus. (skrig af forfærdelse høres blandt mængden.) Flere stemmer. Dette fører ulykke over os alle! Kejser Julian (som er vegen tilbage.) Hold denne vanvittige at han ikke forgriber sig på os! (Soldaterne omringer Kyrillos. Samtidigt høres sang af kvinder udenfor på landevejen til højre.) Kejser Julian. Se hist, Fromentinus, – hvad er det for et sælsomt optog –? Høvedsmanden Fromentinus. Nådigste kejser, det er salmesyngerskerne – Kejser Julian. Ah, hint forbund af rasende kvinder – Høvedsmanden Fromentinus. Statholderen Alexandros har frataget dem nogle skrifter, som de regner for hellige. Nu udvandre de af staden for at græde på martyr-gravene. Kejser Julian (med knyttede hænder.) Trods, trods – både fra kvinder og mænd. (Den gamle Publia og en stor skare kvinder kommer ind fra højre.) Den gamle Publia (synger.) Deres guder er marmor og sølv og guld. De skal smuldre i muld. Kvindernes kor. I muld; i muld! Publia. De myrded vore brødre, de myrded vore sønner. Stig, sangens duer, med hævnens bønner! Kvindernes kor. Hævnens bønner! Publia (får øje på kejseren.) Der står han! Ve over den ugudelige, som har brændt Herrens ord! Tror du at du kan opbrænde Herrens ord? Jeg skal sige dig, hvor ordet brænder. (hun griber en kniv fra en af presterne sønderskærer sit bryst og flænger i såret.) Her brænder ordet. Brænd du vore bøger. Ordet skal brænde i menneskers hjerter indtil den yderste dag. (hun kaster kniven fra sig.) Kvinderne (synger under stigende vildhed.) Lad legemer myrdes, lad skrifter forgå, – ordet skal stå. – Ordet skal stå! (De tager Publia imellem sig og går videre.) Folk ved brønden. Ve os; Galilæernes gud er den stærkeste! Andre stemmer. Hvad mægter alle vore guder imod denne ene! Atter andre. Ingen ofring! Ingen dyrkelse! Det vil opirre den forfærdelige imod os. Kejser Julian. O, I dårer! I frygter for at opirre en, som længst er død, – en falsk forkynder; – ja, I skal selv få se. Han er en løgner, siger jeg. Vent, vent; – hver dag kan jeg vente budskab fra Jerusalem – Hærføreren Jovian (i støvede klæder kommer med nogle ledsagere ilsomt fra højre.) Nådigste kejser, tilgiv at din tjener søger dig her. Kejser Julian (med et glædesskrig.) Jovian! O glade budskab –! Hærføreren Jovian. Jeg kommer lige fra Jødeland. I palatset hørte jeg du var her ude – Kejser Julian. O I prisværdige guder, – så skal dog ikke den synkende sol gå ned over løgnen. Hvor vidt er vi? Tal, min Jovian! Hærføreren Jovian. Herre, skal jeg fortælle alt? Kejser Julian. Alt, alt, – fra først til sidst! Hærføreren Jovian. Jeg kom til Jerusalem med soldater og de to tusend arbejdere. Vi gik straks i værk med at rydde grunden. Vældige rester af mure stod endnu igen. De faldt for vore hakker og brækstænger, let, som om en usynlig magt hjalp os at udslette dem. Kejser Julian. Ser I; ser I vel! Hærføreren Jovian. Medens dette stod på blev umådelige kalkdynger slæbt sammen til den nye bygning. Da opstod ganske uventet en hvirvlende storm, som spredte kalken lig en sky ud over den ganske egn. Kejser Julian. Videre; videre! Hærføreren Jovian. Samme nat rysted jorden gentagne gange. Stemmer. Hører I? Jorden rysted. Kejser Julian. Videre, siger jeg! Hærføreren Jovian. Vi lod dog ikke vort mod nedslå af dette sælsomme tilfælde. Men da vi var trængt dybere ned i grunden, og havde fåt åbnet de underjordiske hvælvinger og stenbryderne gik ind i dem for at arbejde ved fakkelskin – Kejser Julian. Jovian, – hvad så? Hærføreren Jovian. Herre, da brød en en forfærdelig, en uhyre ildstrøm ud af hulerne. Et tordnende drøn rysted den hele stad. Hvælvingerne søndersprængtes; hundreder af arbejdere dræbtes dernede og de få som redded sig, flygtede med sønderrevne lemmer. Hviskende stemmer. Galilæernes gud! Kejser Julian. Kan jeg tro alt dette! Så du det? Hærføreren Jovian. Jeg var selv tilstede. Vi begyndte påny. Herre, i overvær af tusender, forfærdede, knælende jublende, bedende, gentog det samme under sig tre gange. Kejser Julian (bleg og rystende.) Og så –? Med et ord, – hvad har kejseren udrettet i Jerusalem? Hærføreren Jovian. Kejseren har fuldbyrdet Galilæerens spådom. Kejser Julian. Fuldbyrdet – – Hærføreren Jovian. Ved dig blev det ord til fuld sandhed: ikke sten på sten skal lades tilbage. Mange stemmer. Galilæeren har sejret over kejseren! Galilæeren er større end Julian! Kejser Julian (til den gamle prest.) Du kan gå hjem, gamle mand. Og tag din gås med dig. Vi vil ikke foretage nogen ofring i aften. Jeg hørte nogle her sige at Galilæeren har sejret. Det kunde synes så; men jeg siger eder, det er en vildfarelse. I uvidende; I foragtelige dosmere, – I kan tro mig: det skal ikke vare længe før bladet har vendt sig. Jeg skal –, jeg skal –! Ja bi kun. Jeg forbereder mig allerede på et skrift imod Galilæeren. Det skal være i syv kapitler; og når hans tilhængere får det at læse; – og når derhos «Skæghaderen» – Tag mig under armen, Fromentinus! Denne modstand har trættet mig – –. Giv Kyrillos fri. – (han går med sit følge ud til højre.) Mængden ved brønden (råber efter ham under hånlatter.) Der går offer-slagteren! – Der går den raggede bjørn! – Der går abekatten med de lange arme! (Måneskins-nat. På Apollon-templets ruiner.) (Kejser Julian og mystikeren Maximus, begge i lange klæder, kommer frem mellem de omstyrtede søjler i baggrunden.) Mystikeren Maximus. Hvor hen, min broder? Kejser Julian. Hvor der er ensomst. Mystikeren Maximus. Men her –? Imellem ruiner –? Kejser Julian. Er ikke den hele verden en ruin? Mystikeren Maximus. Du har dog vist at du kan genoprejse det sunkne. Kejser Julian. Spottefugl. – I Athen så jeg en skoflikker, som havde indrettet sig et lidet rum i Teseus-templet. I Rom, hører jeg, er et hjørne af den juliske basilika er gjort brugelig til bøffelstald. Kald også det at genoprejse. Mystikeren Maximus. Hvorfor ikke? Sker ikke alle ting stykkevis? Hvad er helheden andet end den fulde sum af samtlige stykker? Kejser Julian. Dårlig visdom. (peger på den omstyrtede Apollons-støtte.) Se dette næseløse hoved. Se denne sønderknuste albue, – disse splintrede lænder. Er alle disse hæsligheders sum den hele fulde guddommelige fordums skønhed? Mystikeren Maximus. Hvoraf ved du at hin fordums skønhed var skøn, i og for sig, undtagen i beskuerens forestilling? Kejser Julian. Ak, Maximus, der er netop kernen. Hvad er i og for sig? Jeg ved intet at nævne efter denne stund. (sparker til torsoen) Har du nogen tid været mægtigere i dig selv? Sælsomt, Maximus, at der kan ligge styrke i vildfarelsen. Se til Galilæerne. Og se til mig fordum da jeg holdt det for muligt at genoprejse den faldne skønheds-verden. Mystikeren Maximus. Ven, – hvis vildfarelsen er dig en fornødenhed, så gå tilbage til Galilæerne. De vil tage imod dig med åbne arme. Kejser Julian. Du ved godt at dette er ugørligt. Kejser og Galilæer! Hvorledes forene det modsigende? Ja, denne Jesus Kristus er den største oprører, som nogen tid har levet. Hvad var Brutus, – hvad var Kassius imod ham? De myrded kun den ene Julius Cæsar; men han myrder Cæsar og Augustus overhovedet. Eller er der at tænke på forligelighed mellem de to? Er der rum for de to tilhobe på jorden? Og han lever på jorden, Maximus, – han lever, siger jeg, til trods sin død; han lever i menneskenes opsætsige sind; han lever i deres trods og hån imod al synlig magt – – – «Giv kejseren, hvad kejserens er, og Gud hvad Guds er!» – Aldrig har menneskemund udtalt et underfundigere ord end dette. Hvad ligger der bag ved? Hvad og hvor meget tilkommer kejseren? Dette Galilæer-ord er som en kølle, der slår kronen af kejserens hoved. Mystikeren Maximus. Da vidste dog den store Konstantin at komme til rette med Galilæeren, – og din forgænger ligeså. Kejser Julian. Ja, den, der kunde være nøjsom, lig hine. Men kalder du at styre jordens rige? Konstantin udvided sit herredømmes grænser. Men drog han ikke grænserne snevert sammen om sin ånd og om sin vilje. I stiller den mand for højt, når I kalder ham den store. Min forgænger vil jeg ikke engang tale om. Han var mere slave end kejser, og jeg kan ikke blive stående ved navnet. Nej, nej, der er ikke at tænke på et forlig i disse ting. Og dog – at skulle give efter! O, Maxamus, ovenpå disse nederlag kan jeg ikke vedblive at være kejser – og jeg kan ikke heller give afkald på at være det. Maximus, du, som kan tyde varsler, hvis gådefulde mening er dulgt for alle andre, du, som kan læse i de evige stjerners bog, – kan du sige mig udgangen på denne strid? Mystikeren Maximus. Ja, min broder, jeg kan sige dig udgangen. Kejser Julian. Det kan du! Så sig den da! Hvem skal sejre, kejseren eller Galilæeren? Mystikeren Maximus. Både kejseren og Galilæeren skal gå under. Kejser Julian. Gå under –? Begge –? Mystikeren Maximus. Begge. Om i vore tider, eller om tusender af år, det ved jeg ikke. Men ske skal det når den rette kommer. Kejser Julian. Og hvem er den rette? Mystikeren Maximus. Han, som skal opsluge både kejseren og Galilæeren. Kejser Julian. Du løser gåden med en end mørkere gåde. Mystikeren Maximus. Hør mig sandheds-ven og broder. Jeg siger de skal begge gå under – men ikke forgå. Går ikke barnet under i ynglingen, og ynglingen igen i manden? Men hverken barnet eller ynglingen forgår. O, du min mest elskede lærling, – har du glemt vore samtaler i Efesos om de tre riger? Kejser Julian. Ah, Maximus, der ligger år imellem. Tal. Mystikeren Maximus. Du ved jeg har aldrig billiget hvad du, som kejser har foretaget dig. Du har villet skabe ynglingen om til barn igen. Stoffets rige er opslugt af åndens rige. Men åndens rige er ikke det afsluttende, lige så lidt som ynglingen er det. Du har villet hindre ynglingens vækst, hindre ham fra at vorde mand – o dåre, som har draget sværdet imod det vordende, imod det tredje rige, hvor den tvesidige skal herske – Kejser Julian. Og denne –? Mystikeren Maximus. Jødefolket har et navn for ham. De kalder ham Messias; og de venter på ham. Kejser Julian. (langt og tankefuldt.) Messias? Hverken kejser eller forløser? Mystikeren Maximus. Begge i en og en i begge. Kejser Julian. Kejser-gud. Gudekejser. Kejser i åndens rige, og gud i stoffets. Mystikeren Maximus. Det er det tredje rige, Julian! Kejser Julian. Ja, Maximus, det er det tredje rige. Mystikeren Maximus. I det rige er oprørerens ord vorden sandhed. Kejser Julian. «Giv kejseren hvad kejserens er, og Gud hvad Guds er». Ja, ja, da er kejseren vorden Gud og Gud kejseren. – Ah, drømme, drømme! Hvo bryder Galilæerens magt. Mystikeren Maximus. Hvori ligger Galilæerens magt? Kejser Julian. Jeg har forgæves grublet derover. Mystikeren Maximus. Der står skrevet et steds: Du skal ikke have fremmede guder for mig.» Kejser Julian. Ja, ja, ja! Mystikeren Maximus. Seeren fra Nazaret forkyndte ikke denne eller hin gud; han sagde: Gud er jeg. Jeg er Gud. Kejser Julian. Ja, dette udenfor –; derfor er kejseren magtesløs. – – Det tredje rige? Messias? Ikke Jødefolkets, men ånds-rigets og verdensrigets Messias –? Mystikeren Maximus. Gude-kejseren. Kejser-guden. Kejser Julian. Maximus, – hvorledes vorder han? Mystikeren Maximus. Han fødes ud af den sig selv villende. Kejser Julian. Min elskede lærer, – jeg må forlade dig. M. Maximus. Hvor vil du hen? Kejser Julian. Til staden. Perser-kongen har gjort mig fredstilbud, som jeg i overilelse indgik på. Mine sendebud er alt undervejs. De skal indhentes og kaldes tilbage. Mystikeren Maximus. Du vil åbne krigen imod kong Sapores påny? Kejser Julian. Jeg vil, hvad Kyros drømte om og hvad Alexander prøved. Jeg vil eje verden. – Godnat, min Maximus! (han vinker med hånden til afsked og går hurtigt bort. Maximus ser tankefuld efter ham.) Salmesyngerskernes kor (langt borte på martyr-gravene.) Menneske-guder af sølv og guld, – I skal smuldre i muld! Fjerde handling. (Ved kejser-rigets østlige grænse. Vildt berglandskab. En dyb dalkløft skiller den høje forgrund fra de bagenfor liggende fjelde.) (Kejser Julian, i krigskæder, står tæt ude ved en bergknat og ser ned i dybet. Lidt fra ham, til venstre, står hærføreren Nevita, krigsøversten Jovian og flere anførere. Til højre, ved et råt opbygget stenalter ligger Numa og to andre toskanske spåmænd, beskæftigede med at tage varsler af et offerdyrs indvolde. Længere mod forgrunden sidder mystikeren Maximus på en sten omringet af flere visdomslærere. Perseren, fyrst Hormisdas, ses blandt hærførerne. Fra og til drager mindre afdelinger af let bevæbnede over højden fra venstre til højre.) Kejser Julian (peger nedad.) Se, se, – legionerne bugter sig som en pantsret slange gennem kløften. Hærføreren Nevita. De, lige under os, i fåreskinds-vamser, er Skyterne. Kejser Julian. Hvilke skærende hyl –! Hærføreren Nevita. Det er Skyternes vanlige sang, herre. Kejser Julian. Mere hyl end sang. Hærføreren Nevita. Nu kommer Armenierne. Arsakes fører dem selv. Kejser Julian. De romerske legioner må allerede være ude på sletterne. Alle omboende folkeslag kommer og underkaster sig. På Tigris ligger tolv hundrede skibe, ladede med allehånde fornødenheder. Skibene skal slå en bro som jeg vil gå over med hæren. Derefter rykker vi frem langs den anden bred og flåden følger os. – – Sig mig, Hormisdas, hvad tro har du til disse forholdsregler. Fyrst Hormisdas. Uovervindelige herfører, jeg ved at det skal forundes mig under din beskyttelse igen at betræde mit fædreland. Kejser Julian. Hvilken lettende følelse at være ude af disse trangbrystige borgeres samkvem. Med hvilken skræk i øjne og miner løb de ikke rundt om min vogn da jeg forlod staden. «Kom snart tilbage, og vær os da nådigere, end nu», skreg de. Jeg vender aldrig tilbage til Antiokia. Jeg vil ikke se den stad mere. Når jeg har sejret lægger jeg vejen over Tharses. – Numa, hvilke varsler for vort tog læser du denne morgenstund? Spåmanden Numa. Varslet fraråder dig i dette år at overskride dit riges grænser. Kejser Julian. Hm. Hvorledes tyder du dette varsel, Maximus? Mystikeren Maximus. Jeg tyder det således, at varslet tilråder dig at underlægge dig alt det land du drager igennem; da overskrider du jo ikke dit riges grænser. Kejser Julian. Således er det. Vi må give nøje agt på deslige underfulde tegn; thi der ligger som oftest en dobbelt mening i dem. Ja, det synes stundom som om hemmelighedsfulde magter satte en glæde i at føre menneskene vild under deres store foretagender. Var der ikke også nogle som vilde udtyde det til vor skade at søjlegangen i Hierapolis styrted sammen, just som vi drog gennem staden, og begrov et halvt hundrede soldater? Men jeg siger at dette forkynder et dobbelt held. Thi først varsler det at Perser-riget skal styrte sammen og dernæst bebuder det os de ulykkelige Galilæeres undergang. Thi hine soldater, som dræbtes, – hvem var de vel? Det var galilæiske strafsoldater, der kun højst ugerne gik i krigen og derfor af skæbnen tildeltes et på engang så brat og uhæderligt endeligt. Krigsøversten Jovian. Nådigste kejser, hist kommer en høvedsmand fra fortropperne. Høvedsmanden Ammian (kommer fra højre.) Herre, du har befalet mig at melde om noget sælsomt skulde hænde ved udrykningen. Kejser Julian. Nu ja! Er noget sådant hændt imorges? Høvedsmanden Ammian. Ja, herre, et dobbelt varsel. Kejser Julian. Ej, Ammian, – fortæl dog! Høvedsmanden Ammian. Først, herre, tildrog det sig, da vi var kommen et stykke forbi landsbyen Zaita, at en løve af uhyre legemsstørelse brød ud af tykningen og gik løs på vore soldater, der dræbte den med mange pileskud. Kejser Julian. Ah! Visdomslærerne. Hvilket lykkeligt varsel! Fyrst Hormisdas. Kong Sapores kalder sig landenes løve. Spåmanden Numa. Vend om; vend om, kejser Julian! Mystikeren Maximus. Gå modigt frem, du sejers-kårne! Kejser Julian. Vende om efter dette? Som løven hist foran Zaita, således skal landenes løve falde for vore pile. Eller har jeg ikke et tidligere vidnesbyrd at støtte mig til når jeg udtyder dette til vor fordel? Behøver jeg at minde så oplyste mænd om at da kejser Maximian sejrede over perser-kongen Narseus, da blev ligeledes en løve og derhos et vældigt vildsvin nedlagt foran de romerske rækker? Men nu det andet –. Jeg syntes du talte om to tegn. Høvedsmanden Ammian. Det andet er mere tvivlsomt, herre! Din stridshest Babylonios blev, som du havde befalet, fuldt opsadlet, ført frem for at vente dig ved nedstigningen hinsides berget. Men se, i det samme dreves en afdeling af de galilæiske strafsoldater forbi. Tungt belæssede, som de var, og ikke synderlig villige, var det nødvendigt at bruge piskeslag imod dem. Ikke desto mindre oprakte de sine arme ligesom i glæde, og istemte en høj sang til ære for deres guddom. Over denne pludselige larm blev Babylonios sky, stejled i skræk, faldt bagover og idet den vælted sig på jorden overstænktes og tilsøledes det guldsmykkede ridetøj af vejens smuds. Spåmanden Numa. Kejser Julian, – vend om, vend om! Kejser Julian. Dette har Galilæerne gjort af ondskab, og dog har de derved imod sin vilje bragt tilveje et varsel, som jeg hilser med høj glæde. Ja, ligesom Babylonios faldt, således skal også Babylon falde, berøvet sine smykkers pragt og herlighed. Visdomslærere. Hvilken visdom i udlægningen. Således er det! Således, og ikke anderledes! Kejser Julian. Hæren skal vedblive at rykke frem. Dog vil jeg denne aften, for en end større sikkerheds skyld anstille ofringer og se hvad tegnene måtte bekræfte. Men hvad angår jer, I etruskiske gøglere, som jeg med stor bekostning har ladet komme hid, da skal I vide at jeg ikke længer tåler jer i lejren, hvor I kun bidrager til at gøre soldaterne modfaldne. Jeg siger, I forstår intet af det vanskelige håndværk, som I har påtaget eder. Hvilken frækhed! Hvilket overmål af forvovenhed! – Bort med dem! Jeg vil ikke se dem tiere. (Soldater driver spåmændene ud til venstre.) Kejser Julian. Babylonios faldt. Løven lå under for mine soldater. – Dog ved vi ikke derfor hvilken usynlig hjælp vi tør stole på. Guderne, hvis væsen langt fra ikke er tilstrækkeligt udforsket, synes stundom, hvis jeg så tør sige at slumre eller overhovedet kun lidt at gribe ind i de menneskelige ting. Vi, mine kære venner, befinder os i en sådan tid. Ja, vi har endog været vidne til at de har undladt at støtte velmente bestræbelser, sigtende til deres egen tarv og ære. Vi tør ikke dømme videre herom. Det kunde tænkes at de udødelige, som styrer og opholder verden, til visse tider nedlægger sin magt i menneskelige hænder, – hvorved guderne visselig ikke i nogen måde forringes, thi det skyldes dog dem at en så særligt benådet, ifald han findes, har kunnet fremstå på jorden. Visdomslæreren Priskos. O uforlignelige kejser, giver ikke dine egne gerninger vidnesbyrd om dette? Kejser Julian. Jeg ved ikke, o Priskos, om jeg tør værdsætte mine gerninger så højt. At Galilæerne tillægger Jøden Jesus fra Nazaret en sådan udvælgelse, vil jeg ikke tale om; thi disse mennesker tager fejl; hvilket jeg udførligt skal vise i mit skrift imod dem. Men jeg vil nævne Prometheus i gamle dage, hvilken fortrinlige helt skaffede menneskene endog større goder end de udødelige syntes at unde dem, hvorfor han også måtte lide meget, både smerte og hånlig medfart, indtil han endelig optoges i gudernes samkvem, det han i grunden den hele tid havde tilhørt. Og kan ikke det samme siges både om Herakles og om Akilleus og endeligen om Makedonieren Alexander, med hvis gerninger nogle har sammenlignet dels hvad jeg har udført i Gallien og dels og fornemmelig hvad jeg har for øje på dette tog! Hærføreren Nevita. Min kejser, – bagtroppen er nu lige under os; – det var kanske på tiden – Kejser Julian. Straks, Nevita. Dog vil jeg først meddele eder en sælsom drøm, som jeg havde denne nat. Jeg drømte at jeg så for mine øjne et barn som efterstræbtes af en rig mand, der ejede talløse hjorder, men som ringeagtede gudernes dyrkelse. Denne onde mand udryddede barnets samtlige slægtninge. Men over barnet selv ynkedes Zeus, og han holdt sin hånd over det. Derpå så jeg dette barn vokse op til yngling under Minervas og Apollons varetægt. End videre drømte jeg at ynglingen faldt i søvn på en sten under åben himmel. Da steg Merkur ned på marken i en ung mands skikkelse og sagde: kom, jeg vil vise dig den vej, som fører til den øverste guds bolig. – Så ledte han ynglingen til foden af et såre højt berg. Der forlod han ham. Da brød ynglingen ud i gråd og klage og råbte med høj røst på Zeus. – Se, da steg Minerva og sol-kongen, som hersker over jorden, ned i hans nærhed, løftede ham op til fjeldets tinde, pegte ud for ham og viste ham hele hans slægts arv. Men denne arv var jordens kreds fra hav til hav, og udenfor havet. Da forkyndte de ynglingen at alt dette skulde tilhøre ham. – Og tre formaninger gav de ham derhos: han skulde ikke sove, som hans slægtninge havde gjort; han skulde ikke lytte til hykleres råd og endelig skulde han ære som guder dem, der ligner guderne. Glem ikke, sagde de idet de forlod ham, at du har en udødelig sjæl og at denne din sjæl er af guddommeligt udspring. Og følger du vore råd, skal du se vor fader og vorde en gud ligesom vi. Visdomslæreren Priskos. Hvad er tegn og varsler at agte imod dette! Visdomslæreren Kytron. Jeg tror ikke det er for meget sagt, om jeg forventer at skæbne-gudinderne betænker sig to gange ifald deres rådslagninger ikke skulde stemme med dine. Kejser Julian. Vi tør ikke med sikkerhed bygge på en sådan undtagelse. Men visselig vedbliver jeg at finde denne drøm påfaldende, skønt min broder Max imus ved sin taushed, imod al billig forventning hverken synes at finde behag i drømmen eller i den iklædning, jeg har givet den. Dette får vi imidlertid at bære. (han tager et pergament frem.) Se her, Jovian; her har jeg tidligt denne morgenstund på mit leje optegnet, hvad jeg drømte. Tag dette, og lad det i talrige afskrifter oplæse for de forskellige dele af hæren. Jeg holder det for vigtigt, på et så voveligt tog, at soldaterne, midt under alle farer og besværligheder, med tryghed lægger sin skæbne i førerens hænder, agtende ham for ufejlbar i de ting, som afgør krigens udfald. Krigsøversten Jovian. Jeg beder dig, min kejser, at fritage mig for dette. Kejser Julian. Hvad vil du dermed sige? Krigsøversten Jovian. At jeg ikke tør låne min hånd til noget, som er sandheden imod. – O, hør mig, min ophøjede kejser og herre! Gives der en eneste blandt dine soldater, som tvivler på at han er sikker i dine hænder? Har du ikke på Galliens grænser, trods fiendtlig overmagt og vanskeligheder af forskellig slags, tilkæmpet dig større sejervindinger, end nogen anden hærfører i vore dage kan rose sig af. Kejser Julian. Ej, se, se hvilke nyheder! Krigsøversten Jovian. Alle ved at lykken i vidunderligt mål har fulgt dig til denne dag. I lærdom står du over alle andre dødelige, og i veltalenhedens skønne kunst bærer du prisen imellem de ypperste – Kejser Julian. Og så –? Til trods for dette –? Krigsøversten Jovian. Til trods for dette, min kejser, er du kun et menneske. Men idet du meddeler hæren hin drøm, vil du udbrede den mening at du er en gud, – og deri tør jeg ikke gøre mig til din hjælper. Kejser Julian. Hvad siger I, mine venner, til denne tale? Visdomslæreren Kytron. Den er visselig lige så dristig som den vidner om ukyndighed. Kejser Julian. Det synes som om du, o sandhedskærlige Jovian, forglemmer at hin kejser Antonin, med tilnavnet den fromme, i et særligt tempel på Roms forum har været dyrket som en udødelig gud. Ja, ikke han alene, men også hans hustru Faustina, og mange kejsere efter den tid. Krigsøversten Jovian. Jeg ved det, herre; – men vore forfædre var det ikke givet at vandre i sandhedens lys. Kejser Julian (med et langt blik på ham.) Ah, Jovian! – – Sig mig, – igår aftes, da jeg tog varsler for den kommende nat, da trådte du til og bragte mig et budskab, just som jeg med renselsesvand skylled blodet af mine hænder. Krigsøversten Jovian. Ja, min kejser. Kejser Julian. Ilfærdig, som jeg var, kom jeg til at stænke nogle vanddråber på din kappe. Da trådte du hvast et skridt tilbage og rysted vandet af, som om kappen var bleven besudlet. Krigsøversten Jovian. Min kejser, – det undgik dig altså ikke? Kejser Julian. Var det din tanke at det skulde undgåt mig? Krigsøversten Jovian. Ja, herre; thi det var en sag imellem mig og den eneste sande Gud. Kejser Julian. Galilæer! Krigsøversten Jovian. Herre, du selv skikked mig til Jerusalem og jeg var vidne til alt, hvad der gik for sig. Meget har jeg grublet siden den tid; jeg har læst i de kristnes skrifter, har talt med mange af dem og er kommen efter at i denne lære ligger den guddommelige sandhed. Kejser Julian. Er det muligt! Er dette virkelig muligt? Således griber altså hint smitsomme vanvid om sig! Mine nærmeste omgivelser, – mine egne krigsførere falder fra mig – Krigsøversten Jovian. Stil mig forrest imod dine fiender, herre, og du skal se at jeg gladelig giver kejseren hvad kejserens er. Kejser Julian. Hvor meget –? Krigsøversten Jovian. Liv og blod. Kejser Julian. Dette er ikke nok. Den, som skal herske, må kunne herske over viljerne, over menneskenes sind. I dette er det at hin Jesus af Nazaret står mig imod og gør mig magten stridig. – Bild dig ikke ind at jeg vil straffe dig, Jovian! Dem, du tilhører, higer efter sligt som efter en lykke. Og så kalder man eder blodvidner bagefter. Eller hvad? Har man ikke således ophøjet dem, jeg var nødt til at revse for deres genstridigheds skyld? Gå til fortroppen! Jeg vil nødig se dig tiere. O, dette bedrag imod mig, som I tilhyller med talemåder om en dobbelt pligt og et dobbelt rige! Dette skal vorde anderledes. Der gives andre konger end Perser-kongen, som skal få føle min fod på sin nakke. – – Til fortroppen, Jovian! Krigsøversten Jovian. Jeg skal gøre min skyldighed, herre! (han går ud til højre.) Kejser Julian. Vi vil ikke at denne morgenstund, der er oprunden under så mange lykke-forkyndende varsler, skal formørkes for os. Vi vil tage dette, og andet mere, med et jævnt sind. Min drøm skal dog kundgøres for hæren. Du, Kytron, og Priskos og I andre venner vil sørge for at det sker på en værdig måde. Visdomslærerne. Med glæde, med usigelig glæde, herre! (de modtager pergamentet og går ud til højre.) Kejser Julian. Jeg beder dig, o Hormisdas, ikke at tvivle på min magt, om det end kunde synes som om stridige viljer råded her. Gå; og du ligeså, Nevita; jeg kommer efter når hæren er samlet ude på sletterne. (Alle, undtagen kejseren og Maximus går ud til højre.) Mystikeren Maximus (efter en stund, rejser sig fra stenen, hvor han har siddet og går hen til kejseren.) Min syge broder! Kejser Julian. Mere såret end syg. Hjorten, som træffes af en skyttes pil, søger ind i tykningen, hvor ikke dyrene kan se den. Det var mig utåleligt at vise mig længere på Antiokias gader. Nu synes jeg ikke jeg kan vise mig for hæren. Mystikeren Maximus. Ingen ser dig, ven; thi de famler i blindhed. Men du skal vorde en læge for deres øjne, og da skal de se dig i din herlighed. Kejser Julian. (stirrer ned i dybet.) Hvor dybt under os. Hvor svindende små bugter de sig ikke frem mellem krat og torner langs med den stenede strøm. Da vi stod foran denne snevring, da stævned førerne, alle som en, lige ind i det trange. Det var en times vej at korte, en smule møje at spare – på vandringen imod døden. Og flokkene fulgte dem så villigt. Ingen tanke på at lægge vejen ovenom. Ingen længsel efter den fri luftning heroppe, som vider brystet ud og gør åndedraget rummeligt. Der går de, og går og går, og ser ikke at de har trang himmel over sig og ved ikke at der gives højder, hvor den er større. – Er det ikke, Maximus, som om menneskene leved for at komme til at dø? Galilæerens ånd er i dette. Er det sandt, som der siges, at hans fader skabte verden, da foragter sønnen faderens værk. Og just for dette formastelige vanvid er det at han prises så højt! Hvad var dog ikke Sokrates imod ham! Elsked ikke Sokrates nydelsen og lykken og skønheden? Og dog forsaged han. – Men hvilket bund løst svælg imellem dette – på den ene side ikke at begære, og på den anden side at begære og dog forsage. O, denne tabte visdoms skat vilde jeg bringe menneskene tilbage. Lig Dionysos fordum, kom jeg dem glad og ung imøde, med løv om panden, med druers fylde i mine arme. Men de viser min gave fra sig, og jeg hånes og hades og bespottes af venner og af fiender. Mystikeren Maximus. Hvorfor? Jeg skal sige dig hvorfor. – I nærheden af en viss stad, hvor jeg engang leved, var der et vinberg, vidt berømt for sine druer, og når borgerne i staden ønskede ret søde frugter på sit bord, da skikkede de sine tjenere ud til hint vinberg og lod hente druer der. Mange år efter kom jeg til den samme stad, men da vidste ingen længer besked om de fordum så højt priste druer. Da søgte jeg vingårdsmanden op og spurgte ham: sig mig, o ven, er dine vinstokke uddøde, såsom ingen mere kender dine druer? Nej, svarte vingårdsmanden, – men du ved at unge vinstokke yder gode druer men ringe vin; gamle vinstokke derimod dårlige druer men god vin. Derfor, o fremmede, tilføjede han, glæder jeg endnu mine medborgeres hjerter med dette vinbergs overflod, kun i en anden skikkelse, som vin, og ikke som druer. Kejser Julian. (tankefuld.) Ja, ja, ja! Mystikeren Maximus. Det er dette, som du ikke har taget i agt. Verdens vinstok er bleven gammel, og dog mener du, lig fordum, at kunne byde druerne rå til dem, der tørster efter den nye vin. Kejser Julian. Ak, min Maximus, hvem tørster? Nævn mig en eneste, udenfor vort broderskab, som føler et åndeligt behov. – Ulykkelig er jeg at jeg fødtes i en slig jernalder. Mystikeren Maximus. Last ikke tiden. Havde tiden været større, så var du bleven mindre. Verdens-sjælen er som en rig mand, der har utallige sønner. Deler han sin rigdom lige imellem alle sønnerne, da blir de alle velhavende men ingen af dem rig. Gør han dem derimod alle arveløse på en nær, og skænker al sin rigdom til denne ene, da står denne ene som en rig mand i en kreds af fattige. Kejser Julian. Ingen lignelse passer mindre end denne. – Eller står jeg således? Findes det ikke netop delt på mange hænder, det, som verdens hersker skulde besidde i højere mål end alle andre, ja, jeg tør vel sige – som han alene skulde besidde! O, hvor er ikke magten delt! Har ikke Libanius veltalenhedens magt i så rigt et mål at man kalder ham talernes konge? Har ikke du, min Maximus, den gådefulde visdoms magt? Har ikke hin rasende Apollinaris i Antiokia sangens og henrykkelsens magt i en fylde, som jeg nok kunde misunde ham? Og nu Kappadocieren Gregor! Har ikke han viljens ubændige magt i sligt overmål at mangfoldige har fåt den skik at kalde ham den store? Ja, hvad end sælsommere er, det samme tilnavn gives Gregors ven, Basilius, manden med det bløde sind og det pigeagtige øje. Og dog træder han ikke frem i verden. Her lever han, denne Basilius, just i denne fjerne egn, iført en eneboers klædning, i samkvem alene med søsteren Makrina og andre kvinder, der kaldes fromme og hellige. Hvorledes virker ikke både han og søsteren gennem de breve, som stundom udgår fra dem? – Men værst af dem alle er dog den korsfæstede Jøde. Mystikeren Maximus. Så bryd med al denne spredte myndighed! Men tro ikke du kan knuse oprørerne, hvis du kommer over dem som en feldtherre, udsendt af en hersker, som de ikke kender. I eget navn må du komme, Julian! Kom Jesus af Nazaret som udsending fra en anden? Sagde han sig ikke at være den, som udsendte ham? Sandelig, i dig er tidens fuldbyrdelse, og du ser det ikke. Peger ikke alle tegn og varsler med en usvigelig finger lige hen på dig? Skal jeg minde dig om din moders drøm –? Kejser Julian. Hun drømte at hun fødte Akilleus. Mystikeren Maximus. Skal jeg minde dig om at lykken har båret dig, ligesom på stærke vinger, gennem et bevæget og farefuldt liv? Hvem er du, herre? Er du den genkomne Alexander, dengang ufærdig, nu rustet til at fuldbyrde værket? Kejser Julian. Maximus! Mystikeren Maximus. Der er en, som altid, med visse mellemrum, kommer igen i menneskeslægtens liv. Han er ligesom en rytter, der på ridebanen skal tæmme en vild hest. Hver gang kaster hesten ham af. En stund, så er rytteren i sadlen igen, altid sikrere, altid mere øvet; men af måte han i sine skiftende skikkelser hver gang indtil denne dag. Af måtte han som den gudsoprundne mand i Edens lund. Af måtte han som verdensrigets grundlægger; – af må han, som gudsrigets fyrste –. Hvo ved hvor mange gange han har været iblandt os uden at nogen kendte ham? Ved du, Julian, om du ikke er den, du forfølger? Kejser Julian. (ser frem for sig.) O, bundløse gåde –! Mystikeren Maximus. Skal jeg minde dig om hin gamle spådom, som nu er sat i omløb igen? Det er bleven forkyndt at så mange år, som året har dage, så mange år skal Galilæerens rige stå ved magt. Om to år bliver det tre hundrede og fem og sexti år siden at denne mand fødtes i Betlehem. Kejser Julian. Tror du på denne spådom? Mystikeren Maximus. Jeg tror på den kommende. Kejser Julian. Altid gåder! Mystikeren Maximus. Jeg tror på den fri nødvendighed. Kejser Julian. End gådefuldere. Mystikeren Maximus. Se, Julian, – da Kaos væltede sig i det tomme forfærdelige øde og Jehova var alene, – den dag, da han, efter de gamle jødiske skrifter, slog ud med sin hånd og delte mellem lys og mørke, mellem hav og land – den dag stod den store skabende gud på sin magts tinde. – Men med menneskene opstod viljer på jorden. Og mennesker og dyr og træer og urter skabte sine lige efter evige love; og efter evige love går alle stjerner i himmelrummet. – Har Jehova angret? Alle folkeslags gamle sagn ved at fortælle om en angrende skaber. – Vedligeholdelsens lov har han lagt i skabningen. For sent at angre! Det skabte vil vedligeholde sig – og så vedligeholdes det. – – Men ensidighedens to riger fører krig med hinanden. – Hvor er han, – hvor er han, fredskongen, han som skal forlige dem? Kejser Julian. To år? – Ingen lunefuld magt bagved, som kan krydse mine hensigter –. To år? I to år kan jeg lægge jorden under mit herredømme. Mystikeren Maximus. Du talte, min Julian; – hvad sagde du? Kejser Julian. Jeg er ung, stærk og sund. Det er min vilje at leve længe. (han går ud til højre. Maximus følger ham.) (Et bakket skoglandskab med et vandløb mellem træerne. Oppe på højden et lidet landhus. Det er henimod solnedgang.) (Hærafdelinger drager forbi nedenunder bakkerne fra venstre til højre. Basilius fra Cæsaræa og hans søster Makrina, begge i eneboerklæder, står nede ved vejkanten og rækker vand og frugter til de udmattede soldater.) Makrina. O, Basilius, se, – den ene blegere og mere udtæret end den anden! Basilius fra Cæsaræa. Og at vide at der er så utallig mange kristne brø dre iblandt dem –! Ve over kejser Julian! Dette er grusommere udtænkt end alle pinebænkens kvaler. Imod hvem er det at han fører sine hærskarer? Mindre imod Perser-kongen end imod Kristus. Makrina. Tror du han har den hensigt? Basilius fra Cæsaræa. Ja, Makrina, det går mere og mere op for mig at det er os, slaget skal ramme. Alle de nederlag, han har lidt, al den modstand, han har mødt, alle de ydmygelser og skuffelser, han har måttet døje for sin ugudelige færd, det tænker han alt sammen at dække over med glemsel ved et sejrrigt krigstog. Og det vil lykkes ham. En stor sejr vil udslette alt hint. Menneskene er ikke anderledes; de ser retten i lykken, og under magten bøjer de fleste sig. Makrina (peger ud til venstre.) Nye skarer! Utællelige, uden ophør – (En afdeling soldater kommer forbi; en ung mand i rækken falder af udmattelse om på vejen.) En underfører (slår ham med sin kæp.) Op med dig, du lade hund! Makrina. (iler til.) O, slå ham ikke! Soldaten. Lad dem slå; – jeg lider så gerne. Høvedsmanden Ammian (kommer.) Atter ophold! – Nå, det er ham. Kan han virkelig ikke mere? Underføreren. Jeg ved ikke hvad jeg skal sige, herre. Han falder hvert øjeblik. Makrina. O, vær tålmodig! – Hvem er denne ulykkelige? – Se her; sug saften af disse frugter. – Hvem er han, herre? Høvedsmanden Ammian. En Kappadocier, – en af de vildfarende, som var med at skænde Venus-templet i Antiokia. Makrina. O, en af hine blodvidner –! Høvedsmanden Ammian. Prøv at rejse dig, Agaton! – Jeg ynkes over dette menneske. De revsed ham voldsommere, end han kunde tåle. Han har ikke været ved sin forstand siden. Agaton (rejser sig.) Jeg kan godt tåle det. Og jeg er fuldt ved min forstand, herre! Slå, slå, slå! Jeg lider så gerne. Høvedsmanden Ammian. Fremad; her er ikke tid at spilde. Underføreren. Fremad; fremad! Agaton. Babylonios faldt; – snart skal den babyloniske horkarl falde. Zaitas løve blev fældet. Fældes skal verdens kronede løve! (Soldaterne drives ud til højre.) Høvedsmanden Ammian. (til Basilius og Makrina.) I sælsomme mennesker; – I farer vild og øver dog det gode. Tak, at I har kvæget de udmattede; og gid kejserens tarv tillod at jeg turde handle så mildt imod eders brødre, som jeg gerne vilde. (han går ud til højre.) Basilius fra Cæsaræa. Gud være med dig, du ædle hedning! Makrina. Hvem mon denne mand var? Basilius fra Cæsaræa. Jeg kendte ham ikke. (peger ud til venstre) O, se, se; der er han selv! Makrina. Kejseren? Er det kejseren? Basilius fra Cæsaræa. Ja, det er ham. (Kejser Julian med vagt og følge kommer fra venstre.) Kejser Julian. Ej, – hvad træt? Skulde en hests fald bringe mig til at standse? Eller skulde det være mindr sømmeligt at gå tilfods end at bestige et ringere dyr? Træt! Min stamfader har at det bør sig en kejser at dø stående; – jeg siger at det bør sig en kejser, i hans hele liv – ikke blot i dødsstunden – at vise en efterfølgelsesværdig udholdenhed; jeg siger – – Ah, ved himlens store lys, ser jeg ikke der for mine øjne Cæsaræeren Basilius –! Basilius fra Cæsaræa. (bøjer sig dybt.) Din ringe tjener, o mægtigste herre! Kejser Julian. Ja, det skal jeg tro! Du tjener mig i sandhed godt, Basilius! – Så dette er altså det landhus, der er kommet i så stort ry ved de breve, som udgår herfra. Man taler trindt i alle lande mere om dette hus, end man taler om læresalene, skønt jeg hverken har skyet flid eller møje for at bringe dem på fode igen. – Ikke sandt; denne kvinde er sikkerlig din søster, Makrina? Basilius fra Cæsaræa. Så er det, herre! Kejser Julian. Du er en skøn kvinde, og ung endnu. Og dog har du, som jeg hører, givet afkald på livet. Makrina. Herre, jeg har givet afkald på livet for at komme til ret at leve. Kejser Julian. Ak, jeg kender såre godt eders vildfarelser. I sukker efter det, som ligger hinsides og hvorom I intet med visshed ved. I spæger eders kød, I undertrykker alle menneskelige lyster. Og dog siger jeg eder at dette kan være en forfængelighed, så godt som enhver anden. Basilius fra Cæsaræa. Tro ikke, herre, at jeg er blind for den fare som ligger i forsagelsen. Jeg ved vel at min ven, Gregor, har ret når han skriver at man kan være eneboer med hjertet lige så godt som med legemet. Og jeg ved også at denne grove klædning lidet båder min sjæl ifald jeg regner mig det til fortjeneste at bære den. Men således føler jeg det ikke. Dette tilbagetrukne liv fylder mig med en usigelig lykke. Det er alt. Hine vilde brydninger, som verden oplever i denne tid, træder mig ikke for øje i sin uskønhed. Her føler jeg mit legeme opløftet i bønnen, og min sjæl renset ved en tarvelig levemåde. Kejser Julian. O, min nøjsomme Basilius, jeg tror dog du eftertragter noget mere. Hvis man har sagt sandt, så har din søster her forsamlet om sig en del unge kvinder, hvilke hun oplærer efter sit forbillede. Og du selv har jo, ligesom din galilæiske mester, kåret dig tolv lærlinge –. Hvad er din agt med dem? Basilius fra Cæsaræa. At sende dem ud til alle lande for at styrke vore brødre i striden. Kejser Julian. Ja så! Udrustet med alle veltalenhedens våben sender du din hær imod mig. Og hvor har du denne veltalenhed, denne skønne græske kunst fra? Du har den fra vore læresale. Og med hvilken ret besidder du den? Du har listet dig som en spejder ind i vor lejr for at udforske hvor vi sikkrest kan rammes. Og nu nytter du denne kundskab til vor største skade! Ved du vel, Basilius, at jeg ikke er tilsinds at tåle denne usømmelighed længere? Jeg vil slå eder dette våben ud af hænderne. Hold eder til Mathæus og Lukas og andre slige ubehøvlede bogskrivere. Men I skal ikke herefter få lov til at fortolke vore gamle digtere og heller ikke vore gamle visdomslærere; thi jeg agter det ubilligt at I suger kundskab og fordel af disse kilder, på hvis sandhed I ingen tro har. Ligervis skal det forbydes alle galilæiske lærlinge at komme i vore læresale; thi hvad vil de vel der? Frastjæle os vor kunst for at bruge den imod os selv. Basilius fra Cæsaræa. Herre, jeg har allerede før hørt dette sælsomme forsæt omtale. Og jeg må give Gregor medhold når han skriver at du ikke har nogen udelukkende ret til den græske lærdom, ej heller til den græske talekunst. Jeg må give ham medhold når han siger at du jo bruger bogstavskriften, som dog er opfunden hos Ægypterne, og at du ifører dig dig purpuret, skønt det først kom i brug hos folkene i Tyros. Ja, herre, – mere end det. Du underkaster dig lande og gør dig til hersker over folkeslag, hvis sprog du ikke forstår og hvis sæder du ikke kender. Og det har du ret til. Men den samme ret, du har i den synlige verden, den samme ret har han, som du kalder Galilæeren, i den usynlige – Kejser Julian. Nok om dette! Jeg vil ikke oftere høre sligt. I taler som om der gaves to verdensherskere, og med den indvending prøver I at standse mig på alle mine veje. O, I latterlige! I stiller en død imod en levende. Men I skal ret snart få vide hvorledes det hænger sammen. Det skrift imod eder, som jeg længe har arbejdet på, det må I ikke tro at jeg har lagt tilside under krigens sysler. Tror I kanske at jeg tilbringer mine nætter med at sove? Ah, I forregner eder! Af «Skæg-haderen» høsted jeg kun spot, – og det selv hos dem, som kunde havt besynderlig gavn af at lægge sig visse sandheder på hjerte. Men det skal ingenlunde afskrække mig. Eller skulde det sømme sig for en mand med kæp i hånden at vige tilbage for en flok gøende hunde? – Hvorfor smilte du, kvinde? Hvad var det du lo af? Makrina. Hvorfor, o herre, ivrer du så stærkt imod en, som du kalder død? Kejser Julian. Ah, jeg skønner! Du vil dermed sige at han lever. Makrina. Jeg vil dermed sige at du, o mægtige herre, i dit hjerte føler at han visselig lever. Kejser Julian. Jeg? Hvad nu! Jeg skulde føle –? Makrina. Lever han ikke i dit had og i vor kærlighed? Kejser Julian. Jeg kender eders vredne talemåder. I Galilæere siger ét og mener dermed et andet. Og sligt kalder I for talekunst! O, I middelmådige ånder! Hvilken dårskab! Jeg skulde føle at den korsfæstede Jøde lever? – O, hvilken sunken tid, der kan lade sig nøje med sligt. Men menneskene er ikke bedre nutildags. Galskab regnes for visdom. Hvorledes har ikke jeg i usigelig mange nætter arbejdet for at finde tingenes grund? Men hvor er de, som villigt følger mig efter? Mange priser min tale; men få eller ingen lader sig overtyde. Dog, sandelig, enden er ikke endnu. Der skal komme noget over eder som en overraskelse. I skal fornemme hvor alt det spredte stræber hen, for at ene sig i ét. I skal fornemme at alt det, som I nu foragter, det har herligheden i sig, – og det kors, som I hænger fortrøstning på, det vil jeg tømre om til en stige for ham, som I ikke kender. Makrina. Og jeg siger dig, kejser, at du ikke er andet end en svøbe i Guds hånd, – en svøbe, som må slå os for vore synders skyld. Ve os, at dette skulde komme! Ve os, at vi splidagtigt og kerlighedsløst veg af fra den rette vej! Der var ingen konge mere i Israel. Derfor slog Herren dig med vanvid, at du skulde tugte os. Hvilken ånd har han ikke formørket, for at den skulde rase imod os! Hvilket blomstrende træ har han ikke kvistet af til ris for vore skyldtyngede skuldre. Varsler mante dig, og du agted dem ikke. Røster kaldte dig, og du hørte dem ikke. Hænder skrev sin ildskrift på væggen for dig; og du strøg skriften ud uden at tyde den. Kejser Julian. Basilius, – gid jeg før havde kendt denne kvinde. Basilius fra Cæsaræa. Kom, Makrina! Makrina. Ve mig, at jeg fik se disse gnistrende øjne. Engel og slange, enet til et. Den frafaldnes længsel og fristerens list på en gang. O, hvor har vore brødre og søstre kunnet bære sejershåbet højt i denne mands nærhed? I ham er en større. Ser du det ikke, Basilius, – i ham vil Gud Herren slå os til døden. Kejser Julian. Du har sagt det! Makrina. Ikke jeg. Kejser Julian. Første vundne sjæl! Makrina. Vig fra mig! Basilius fra Cæsaræa. Kom, kom! Kejser Julian. Bliv her! – Soldater, slå vagt om dem. – Det er min vilje at I skal følge hæren, – både I og eders lærlinge, ynglinge og kvinder. Basilius fra Cæsaræa. Herre, det kan du ikke ville. Kejser Julian. Det er ikke klogt at efterlade fæstninger i ryggen. Se, jeg slår ud med min hånd og dæmper denne brændende pileregn, som I har udgydt fra hint lille landhus. Basilius fra Cæsaræa. Nej, nej, herre, – denne voldsgerning – Makrina. Ak, Basilius, her eller hist – alt er ude! Kejser Julian. Står der ikke skrevet at I skal give kejseren hvad kejserens er? Jeg bruger alle hænder på dette tog. I kan pleje mine syge og sårede. Derved tjener I Galilæeren tillige; og holder I dette endnu for en pligt, så råder jeg eder at nytte tiden. Han har ikke længe igen. (Nogle soldater har omringet Basilius og Makrina; andre iler gennem tykningen op mod huset.) Makrina. Synkende sol over hjemmet; synkende håb og synkende verdens lys! O, Basilius, at vi skal opleve at se natten. Basilius fra Cæsaræa. Lyset er. Kejser Julian. Lyset vorder. Ryggen mod aftenrøden, Galilæere! Mod øst, mod øst, hvor Helios drømmer. Sandelig, jeg siger eder, I skal se jordens sol-konge. (Han går ud til højre; alle følger ham.) (Hinsides floderne. En vid slette med den kejserlige teltlejr. Småkrat i baggrunden dølger flodens krumninger. Skibsmasterne rager op over krattet i en lang uoverskuelig række. Aften.) (Soldater af alle slags er ifærd med at slå lejr på sletten. Allehånde forråd bringes fra skibene. Vagtilde langt borte. Hærføreren Nevita, krigsøversten Jovian og flere høvdinge kommer fra skibene.) Hærføreren Nevita. Se nu om ikke kejseren valgte det rette. Her står vi uden sværdslag på fiendens grund; ingen har gjort os overgangen over floden stridig; ikke så meget som en eneste persisk rytter er at øjne. Krigsøversten Jovian. Nej, herre, ad denne vej har fienden visselig ikke ventet os. Hærføreren Nevita. Du siger dette som om du endnu holdt fast ved at valget af denne vej var uklogt. Krigsøversten Jovian. Ja, herre, det er fremdeles min mening at vi skulde valgt en nordligere retning. Der kunde vi støttet vor venstre fløj til Armenien, som er os venligt sindet og hentet fornødent underhold fra dette rige landskab. Men her? En øde slette, næsten en ørk – ah, kejseren kommer, jeg vil gå. Han er mig ikke nådig i denne tid. (Han går ud til højre. I det samme kommer kejser Julian fra venstre med sit følge. Livlægen Oribases, visdomslæreren Priskos og flere, som har ståt noget tilbage, går ham imøde.) Kejser Julian. Således ser vi kejser-riget vokse. Hvert skridt, jeg træder imod øst, flytter rigets grænse. (han stamper i jorden) Denne jord er min! Jeg er i riget, ikke udenfor. – Nu, Priskos –? Visdomslæreren Priskos. Uforlignelige herre, dit bud er udført. Hvad du så underfuldt drømte, har vi ladet oplæse for alle hærens afdelinger. Kejser Julian. Vel, vel. Og hvad virkning havde det på soldaterne? Visdomslæreren Kytron. Nogle priste dig med høj røst og kaldte dig den guddommelige; andre derimod – Visdomslæreren Priskos. Det var Galilæere, o Kytron. Visdomslæreren Kytron. Ja, ja, de fleste var Galilæere, og disse slog sig for sit bryst og udstødte høje klageråb. Kejser Julian. Jeg vil ikke blive stående ved dette. De brystbilleder af mig, som jeg har ladet forfærdige for at opstille dem i de stæder, jeg kommer til at undertvinge, de skal oprejses trindt om i lejren, ved alle borde, hvor skatmesterne uddeler soldaternes lønning. Lamper skal tændes ved siden af billederne, et fyrfad med vellugtende røgelse skal brænde foran, og hver soldat skal, idet han går frem og modtager sin løn, kaste nogle røgelsekorn på ilden. Livlægen Oribases. Min nådigste kejser, tilgiv mig, men – er det rådeligt? Kejser Julian. Hvorfor ikke rådeligt? Jeg forbauses over min Oribases. Visdomslæreren Priskos. Ak, herre, du må vel forbauses. Skulde det ikke være rådeligt at –! Visdomslæreren Kytron. Skulde ikke en Julian vove, hvad mindre guddommelige mænd har vovet. Kejser Julian. Jeg finder også at det voveligste vilde være at lægge dølgsmål på de gådefulde magters rådslagninger. Er det kommet så vidt at de guddommelige nedlægger sin magt i jordiske hænder, – hvilket vi af mange tegn tør slutte at være tilfældet –, så vilde det i sandhed være højst utaknemmeligt at fordølge sådant. Det er under så farefulde forholde, som disse, ingenlunde ligegyldigt om soldaterne yder sin dyrkelse til den urette, da de dog skulde påkalde en helt anden. Jeg siger dig, Oribases, og jeg siger eder andre, – om der ellers findes nogen her, som således vil afstikke grænser for den kejserlige magt, – at just dette er den virkelige ugudelighed, og at jeg derfor nødes til at ivre derimod. Har ikke allerede Platon forkyndt den sandhed at kun en gud kan herske over menneskene? Hvad mente han med dette udsagn? Svar mig på det, – hvad mente han? Langt være det fra mig at ville påstå at Platon – denne forøvrigt uforlignelige vismand – dermed, ligesom i en spådom, skulde have sigtet til noget enkelt menneske, end ikke det ypperste. Men jeg tænker vi alle har været vidne til de forstyrrelser, som flyder af at den højeste magt ligesom kløves og deles på flere hænder. – – Nok om dette. Jeg har allerede påbudt at de kejserlige billeder skal rejses i lejren –. Ah, hvad søger du så ilsomt, Euterios? (Husmesteren Euterios, ledsaget af en mand i rejseklædning, kommer fra venstre.) Husmesteren Euterios. Ophøjede kejser, denne Antiokier er udsendt af statholderen Alexandros og bringer dig et brev, som han siger er vigtigt. Kejser Julian. Ah, lad dog se! Lys hid. (en fakkel bringes. Kejseren åbner brevet og læser.) Kejser Julian. Kan dette være muligt –! Lys bedre! Ja, det står der –; og her –; hvad nu? – Dette går i sandhed over alt, hvad jeg kunde tænkt mig! Hærføreren Nevita. Slemme nyheder fra vesterlandene, herre? Kejser Julian. Nevita, sig mig, hvor lang tid bruger vi for at nå frem til Ktesifon? Hærføreren Nevita. Det kan umuligt gøres på kortere tid end treti dage. Kejser Julian. Det må gøres på kortere tid! Treti dage! En hel måned! Og imens vi kryber frem her, skulde jeg lade disse rasende – Hærføreren Nevita. Du ved selv, herre, vi må for skibenes skyld følge flodens store krumning. Strømmen er grund og stenet. Jeg holder det for ugørligt at nå hurtigere frem. Kejser Julian. Treti dage! Og så skal hovedstaden indtages; Perser-hæren skal slåes på flugt; freden skal sluttes. Hvor lang tid vil ikke alt dette kræve. Og dog var der nogle iblandt eder, som dårligen foreslog mig at gøre en end længere omvej! Ha-ha, man pønser på min undergang! Hærføreren Nevita. Herre, vær tryg; toget skal fremmes af al magt. Kejser Julian. Det gøres vel nødigt. Kan I tænke jer, hvad Alexandros melder? Galilæernes vanvid overstiger alle grænser siden min afrejse. Og det øges dag for dag; de ved at min sejr vil være deres undergang, og med hin skamløse Gregor som fører står de, lig en fiendtlig hær, i ryggen på mig – I de frygiske egne forberedes hemmelige ting, som ingen ret kan få rede på. Hærføreren Nevita. Hvad vil det sige, herre? Hvad tager de sig for? Kejser Julian. Hvad de tager sig for? Beder, prædiker, synger, forkynder verdens undergang. O, var det endda ikke andet; – men de river vore tilhængere med sig og drager dem ind i sit oprørske forbund. I Cæsaræa har menigheden kåret dommeren Eusebius til biskop, Eusebius, en udøbt mand, – og denne forvildede har modtaget en slig kaldelse, som til og med er ugyldig efter deres egne kirkelove. Dog, dette er langt fra det værste. Værre, værre, tifold værre er det at Atanasios er kommen tilbage til Alexandria – Hærføreren Nevita. Atanasios? Visdomslæreren Priskos. Hin gådefulde biskop, som forsvandt for sex år siden! Kejser Julian. Et kirkemøde forjog ham for hans usømmelige ivers skyld. Galilæerne var føjelige under min formand. Ja, vil I tænke jer, – nu er denne rasende mand kommen tilbage til Alexandria. Hans indtog var lig en konges; landevejen var belagt med tæpper og grønne grene. Og hvad skete derefter? Hvad tror I vel? Samme nat brød et oprør ud blandt Galilæerne. Georgios, deres retmæssige biskop, denne retsindige og velvillige mand, hvem de beskyldte for lunkenhed i troen, er bleven myrdet, levende sønderrevet i stadens gader – Hærføreren Nevita. Men, herre, hvor kunde det komme så vidt? Hvor var dog stadsforstanderen Artemios? Kejser Julian. Du må vel spørge, hvor Artemios var. Jeg skal sige dig det. Artemios er gåt over til Galilæerne. Artemios er selv med væbnet hånd trængt ind i Serapeion, hint verdens herligste tempel, har sønderslået billedstøtterne, har plyndret alterne og ødelagt hine umådelige bogskatte, som vi just i denne vildfarende og vankundige tid havde så højlig brug for og som jeg vilde begræde, lig en af døden bortrykket ven, dersom min harme tillod mig at udgyde tårer. Visdomslæreren Kytron. Sandelig, dette går over al forestilling. Kejser Julian. Og ikke at kunne nå disse elendige for at tugte dem! At måtte være vidne til at dette uvæsen griber videre og videre om sig –! Treti dage, siger du! Hvi nøler man? Hvi slår man lejr? Hvi sover man? Ved ikke mine hærførere hvad her står på spil? Vi må holde rådslagning; når jeg tænker på hvad den makedoniske Alexander udretted i treti dage – (Krigsøversten Jovian ledsaget af en persisk kriger kommer fra højre.) Krigsøversten Jovian. Vredes ikke, herre, at jeg træder dig for øjne, men denne fremmede – Kejser Julian. En persisk kriger – Perseren (på knæ.) Ingen kriger, du mægtige – Krigsøversten Jovian. Han kom jagende til hest over sletten, og meldte sig ved forposterne – Kejser Julian. Så er dine landsmænd i nærheden –? Perseren. Nej, nej. Kejser Julian. Men hvor kommer du så fra. Perseren. Se disse arme, du jordens hersker, – blodige af rustne lænkeringe. Føl denne ryg, – sår i sår. Jeg kommer fra pinebænken, herre! Kejser Julian. Ah, – og du er flygtet fra kong Sapores? Perseren. Ja, du uovervindelige. Jeg stod højt i nåde hos kong Sapores indtil jeg dristede mig til dristede mig til at forudsige ham at denne krig vilde volde hans undergang. Ved du, herre, hvorledes han har lønnet mig? Min hustru gav han til pris for sine bueskytter fra bergene; mine børn lod han sælge som slaver; alle mine ejendomme lod han sine tjenere dele imellem sig; mig selv lod han pine i ni dage. Derpå bød han mig ride ud og dø som et dyr på sletterne. Kejser Julian. Og hvad vil du mig? Perseren. Hvad jeg vil dig efter denne medfart? Jeg vil hjælpe dig at ødelægge Sapores. Kejser Julian. Ah, du pinte mand – kunde, hvad kan du hjælpe? Perseren. Jeg kan fæste vinger ved dine soldaters ankler. Kejser Julian. Hvad vil du sige med det? Rejs dig, og sig mig, hvad du mener? Perseren (rejser sig.) Der var ingen hos os som tænkte at du vilde vælge denne vej – Kejser Julian. Det ved jeg. Perseren. Nu er det ikke nogen hemmelighed længer. Kejser Julian. Du lyver, mand! Dine landsmænd ved intet om mine hensigter. Perseren. Herre, du, hvis visdom er mere end menneskelig, du ved godt at mine landsmænd nu kender dine hensigter. Du er gåt over floderne på dine skibe; disse skibe, tretten hundrede i tallet, og ladede med hærens fornødenheder, skal følge floden opover, og hæren skal rykke frem jævnsides med skibene. Kejser Julian. Utroligt! Perseren. Når skibene er komne Ktesifon så nær som muligt, hvilket vil sige to dagsrejser fra staden, da vil du gå løs på denne, omringe den og tvinge kong Sapores til at overgive sig.. Kejser Julian. Hvem har forrådt dette –? Perseren. Dette forehavende står nu ikke længer til at udføre. Mine landsmænd har i al hast bygget stendæmninger i flodsengen, og på dem vil dine skibe strande. Kejser Julian. Menneske, ved du, hvad det koster dig, ifald du ikke taler sandhed. Perseren. Mit legeme er i din vold, du mægtige. Taler jeg ikke sandhed, så står det til dig at lade mig brænde levende. Kejser Julian. Floden lukket! Vi vil bruge uger for at gøre den farbar igen. Hærføreren Nevita. Hvis det kan gøres, herre! Slige redskaber fattes – Kejser Julian. Og dette skulde møde mig nu, nu, da det gælder at sejre med al hastighed. Perseren. Du verdens hersker, jeg har sagt dig at jeg kan skænke din hær vinger. Kejser Julian. Tal; ved du nogen kortere vej? Perseren. Hvis du lover mig, efter sejren, at skaffe mig min ranede ejendom tilbage, så kan jeg – Kejser Julian. Jeg lover dig alt; blot tal – tal! Perseren. Lægger du vejen tvers over sletterne, så kan du på fire dage udenfor Ktesifons mure. Kejser Julian. Glemmer du bergrækken hinsides sletterne. Perseren. Herre, har du aldrig hørt tale om hin sælsomme snevring mellem bergene –? Kejser Julian. Jo, jo, en kløft. Er det sandt at, en slig findes? Perseren. Jeg red der igennem for to dage siden. Kejser Julian. Nevita! – Hærføreren Nevita. I sandhed, herre, hvis så er – Kejser Julian. Underfulde hjælp i nøden – Perseren. Men vil du frem ad hin vej, herre, så er ingen tid at spilde. Den persiske hær, som var udsendt for at møde dig i det nordlige, er kaldt tilbage for at stænge bergkløfterne – Kejser Julian. Ved du det med visshed? Perseren. Nøler du, vil du selv erfare det. Kejser Julian. Hvor mange dage bruger dine landsmænd for at nå did hen? Perseren. Fire dage, herre. Kejser Julian. Nevita, vi må være der om tre dage. Hærf Nevita (til Perseren) Er det gørligt? Perseren. Ja, store kriger, hvis I tager denne nat til hjælp. Kejser Julian. Lejren skal brydes af. Ingen søvn; ingen hvile nu. Inden fire dage må jeg stå for Ktesifon. – Hvad tænker du på? Ah, jeg ved det – Hærføreren Nevita. Flåden, herre! Kejser Julian. Ja, ja, ja, flåden. Hærføreren Nevita. Kommer Perser-hæren en dag senere til kløfterne end vi, så vil den, om den end ikke kan gøre dig anden skade, vende sig vestover imod dine skibe – Kejser Julian. – gøre et umådeligt bytte til at forlænge krigen med – Hærføreren Nevita. Efterlader du tyve tusend mand ved skibene, så vil de være sikrede – Kejser Julian. Hvor er så den stridsmagt, hvormed jeg skulde sejre? Splittet, delt –. Nej, nej, der kunde gives et tredje middel – Hærføreren Nevita. (viger tilbage.) Min store kejser –! Kejser Julian. Et tredje, siger jeg! Hvi nøler du? Hvi udtaler du det ikke? Perseren. I Ktesifon er overflødigt forråd af alle slags. Har du staden inde, så ligger hele det rige landskab åbent for dig – Kejser Julian. Og staden må falde i få dage. Vi kommer uventet over dem – Perseren. Brænd skibene, herre! Hærføreren Nevita. Ah! Kejser Julian. Er ikke disse skibe som en lænke om vor fod? Vi har forråd for fire fulde dage i lejren. Det er godt at soldaterne ikke tynges for meget. Hvad gagner disse skibe til? Vi har ingen floder mere at sætte over – Hærføreren Nevita. Herre, hvis det virkelig er din vilje – Kejser Julian. Min vilje, – min vilje? O, i en aften som denne – hvorfor kommer ikke et lyn og slår ned og – Mystikeren Maximus (kommer ilsomt fra venstre.) Du solens udkårne søn, – hør, hør! Kejser Julian. Ikke nu, min Maximus! Mystikeren Maximus. Intet er vigtigere, end dette. Du må høre mig. Kejser Julian. I lykkens og visdommens navn, så tal, min broder? Mystikeren Maximus. Du ved jeg har forsket og gransket, både i skrifter og gennem varsler, for at komme efter udfaldet af dette krigstog. Kejser Julian. Jeg ved at du har intet kunnet forudsige mig. Mystikeren Maximus. Varslerne talte og skrifterne samstemte med dem, men svaret, som altid kom igen, var så sælsomt, at jeg måtte tro jeg havde forregnet mig – Kejser Julian. Men nu –? Mystikeren Maximus. Da vi drog ud fra Antiokia skrev jeg til Rom for at rådføre mig med de sibyllinske bøger – Kejser Julian. Ja, ja – Mystikeren Maximus. I denne time er svaret kommet. En brevdrager fra Antiokia har bragt det – Kejser Julian. Ah, Maximus, – og det lyder –? Mystikeren Maximus. Det lyder, som alt, hvad varsler og skrifter har sagt mig, og nu tør jeg tyde det. – Glæd dig, min broder, – du er usårlig i denne kamp. Kejser Julian. Udsagnet, – udsagnet? Mystikeren Maximus. De sibyllinske bøger siger: «Julian skal vogte sig for de frygiske egne». Kejser Julian. (viger tilbage.) De frygiske –! Ah, Maximus –! Mystikeren Maximus. Hvi blev du bleg, min broder? Kejser Julian. Sig mig, min dyrebare lærer, hvorledes tyder du dette svar. Mystikeren Maximus. Er mere end én udtydning tænkelig? De frygiske egne? Hvad har du i Frygien at gøre? I Frygien? Et landskab, som ligger langt bag dig, og hvor du aldrig har nødig at sætte din fod. Ingen fare truer dig, det er meningen – Kejser Julian. Dette gåde-svar har en dobbelt mening. Ingen fare truer mig i kampen, men fra hint fjerne landskab –. Nevita; Nevita! Hærføreren Nevita. Herre –? Kejser Julian. I Frygien altså? Det er engang bleven forudsagt, at Galilæeren skal komme igen – – Brænd skibene, Nevita! Hærføreren Nevita. Herre, er det din faste vilje –? Kejser Julian. Brænd dem! Nøl ikke. Der truer os lønlige farer bagved. Inden otte dage må jeg have en stor sejr at melde hjem. (til en af høvedsmændene.) Giv nøje agt på denne fremmede. Kvæg ham med spise og drikke; og lad ham hvile godt ud. Krigsøversten Jovian. Min kejser, jeg bønfalder dig, – byg ikke for sikkert på dette menneskes udsagn. Kejser Julian. Aha! Du tykkes rystet, min galilæiske rådgiver! Gå, Nevita, – og brænd skibene. (Nevita bøjer sig og går ud til venstre. Høvedsmanden fører Perseren bort til den anden side.) Kejser Julian. Forrædere i min egen lejr! Vent, vent; – jeg skal vel komme tilbunds i disse underfundigheder. Hæren skal bryde op! Gå, Jovian, og sørg for at fortroppen rykker ud inden en time. Perseren kender vejen. Gå! Krigsøversten Jovian. Som du byder, min høje kejser! (han går ud til højre.) Mystikeren Maximus. Du brænder flåden? Sikkerlig har du store ting i sinde – Kejser Julian. Jeg gad vide om den makedoniske Alexander havde vovet dette? Mystikeren Maximus. Vidste Alexander hvor faren lured? Kejser Julian. Sandt, sandt; – jeg ved det. Alle lønlige magter er i forbund med mig. Varslerne udfolder sin hemmelighedsfulde kundskab til fromme for mit rige. Siges det ikke om Galilæeren at ånderne kom og tjente ham? – Hvem tjener ånderne nu? Hvad vilde Galilæeren sige ifald han var usynlig tilstede iblandt os? Mystikeren Maximus. Han vilde sige: det tredje rige er nær. Kejser Julian. Det tredje rige er kommet, Maximus! Jeg føler at verdens Messias er levende i mig. Ånden er vorden stof, og stoffet ånd. Alt skabt ligger indenfor min vilje og min vælde. Se, se, – hist fyger de første gnister ivejret. Luerne slikker i tougværket. Tænd, tænd! Mystikeren Maximus. Vinden aner din vilje. Den vokser og tjener dig. Kejser Julian. Vord storm! Mere vestlig! Jeg vil det! Høvedsmanden Fromentinus (kommer fra højre.) Herre, tillad at jeg varer dig ad. Der er en farefuld uro i lejren. Kejser Julian. Jeg tåler ingen uro mere. Hæren skal rykke frem. Høvedsmanden Fromentinus. Ja, herre, men de genstridige Galilæere – Kejser Julian. Galilæerne? Hvad de? Høvedsmanden Fromentinus. Da skatmestrene nylig skulde uddele lønning til soldaterne, havde de opstillet dit høje billede foran lønningsbordene – Kejser Julian. Således skal altid ske herefter – Høvedsmanden Fromentinus. Det pålagdes soldaterne, alt som de gik frem, at kaste noget røgelse i fyrfadene – Kejser Julian. Nu ja, ja? Høvedsmanden Fromentinus. Nogle af de galilæiske soldater gjorde det uden at tænke vidre derved; men andre vægred sig – Kejser Julian. Hvad! De vægred sig? Høvedsmanden Fromentinus. I førstningen, herre; men da skatmestrene forestilled dem at det var en gammel skik, som igen skulde indføres, og som ikke havde noget med det guddommelige at skaffe – Kejser Julian. Aha; hvad så? Høvedsmanden Fromentinus. – så faldt de til føje, og gjorde som man bød dem. Kejser Julian. Ser I vel; – de faldt til føje! Høvedsmanden Fromentinus. Men siden, herre, smilte stalbrødrene ad dem, og stikled og sagde at nu gjorde de bedst i at udslette korsets og fiskens tegn, som de plejer at indriste på armene; thi nu havde de dyrket den guddommelige kejser. Kejser Julian. Nu? Og Galilæerne? Høvedsmanden Fromentinus. De brød ud i høje klager –; hør, hør, herre –; det er umuligt at tale dem til rette. (vilde skrig høres udenfor.) Kejser Julian. Disse rasende! Opsætsighed til det sidste. De ved ikke at deres mesters magt er brudt. (Kristne soldater løber frem på sletten. Nogle slår sig for brystet, andre sønderriver sine klæder, alt under gråd og råb.) En soldat. Kristus døde for mig og jeg sveg ham! En anden soldat. O, du straffende herre, slå mig; jeg har dyrket fremmede guder! Soldaten Agaton. Djævlen på kejsertronen har dræbt min sjæl! Ve, ve, ve! Andre soldater. Vi vil ikke tjene afguden. Atter andre. Gudsfornægteren er ikke vor hersker. Vi vil hjem! Hjem! Kejser Julian. Fromentinus, grib disse afsindige! Hug dem ned! (Fromentinus og flere vil styrte ind på de kristne soldater. I det samme udbreder sig et stærkt lysende skin; luer slår ivejret fra skibene.) Førere og soldater (skrækslagne.) Flåden brænder! Kejser Julian. Ja, flåden brænder. Og mere end flåden brænder. På dette bål brænder den korsfæstede Galilæer til aske; og den jordiske kejser brænder med Galilæeren. Men op af asken, stiger, lig hin vidunderlige fugl, jordens gud og åndens kejser i én, i én, i én! Flere stemmer. Vanvid har slåt ham –! Hærføreren Nevita. (kommer fra venstre.) Det er fuldbragt. Krigsøversten Jovian (ilsomt fra højre.) Sluk, sluk, sluk! Kejser Julian. Brænd, brænd! Høvedsmanden Ammian (fra højre.) Herre, du er forrådt. Hin persiske overløber var en bedrager – Kejser Julian. Du lyver, mand! Hvor er han? Høvedsmanden Ammm̅ian. Flygtet! Hærføreren Nevita. Flygtet? Høvedsmanden Ammm̅ian. Da han kom til teltet, hvor hans hest stod i en indhægning, kastet han sig som en pil op på hesten og jog ind over sletterne. Kejser Julian. Sluk branden, Nevita! Hærføreren Nevita. Umuligt, min kejser! Kejser Julian. Sluk, sluk! Det skal være muligt! Fyrst Hormisdas (fra højre.) Forbandelse over mine landsmænd! O, herre, at du kunde lytte til denne rænkefulde! Mange soldater. Flåden brænder! Skilte fra hjemmet! Døden foran os! Soldaten Agaton. Du jordens gud, – byd stormen tie; byd luerne dø! Krigsøversten Jovian. Stormen vokser. Ilden er som et væltende hav – Mystikeren Maximus. Vogt dig for de frygiske egne. Kejser Julian. Lad flåden brænde! – Inden syv dage skal I plyndre Ktesifon. Femte handling. (En øde stenet slette, uden træer og græs. Til højre kejserens telt. Eftermiddag.) (Udmattede soldater ligger i klynger inde på sletten. Fra og til drager hærafdelinger forbi fra venstre til højre. Udenfor teltet står Priskos, Kytron og flere visdomslærere i spænding og uro. Livvagtsføreren Anatolos med soldater foran teltåbningen.) Visdomslæreren Kytron. Er det ikke ufatteligt at dette krigsråd kan vare så længe? Visdomslæreren Priskos. Ja, i sandhed, man skulde mene, der var kun to ting at vælge imellem: at rykke frem eller rykke tilbage. Visdomslæreren Kytron. Ja, dette er ikke til at blive klog på. Sig mig, gode Anatolos, hvorfor, i gudernes navn, rykker vi ikke frem? Livvagtsføreren Anatolos. Ser I ikke den dirrende luft nede i himmelbrynet både i nord, øst og syd? Visdomslæreren Kytron. Jo vel; jo vel; – det er heden – Livvagtsføreren Anatolos. Det er sletten, som brænder. Visdomslæreren Priskos. Hvad siger du! Brænder sletten? Visdomslæreren Kytron. Spøg dog ikke så uhyggeligt, gode Anatolos. Sig os – hvad er det? Livvagtsføreren Anatolos. Sletten brænder, siger jeg. Hist ude, hvor ørken hører op, har Perserne tændt ild i græsset. Vi kan ikke komme nogen vej før jordbunden er afkølet. Visdomslæreren Kytron. O, er ikke dette forfærdeligt? Hvilke barbarer! At gribe til deslige midler –! Visdomslæreren Priskos. Men så er der jo intet valg. Uden levnetsmidler; uden vand –; hvorfor går vi ikke tilbage? Livvagtsføreren Anatolos. Med Tigris og Eufrat i ryggen? Visdomslæreren Kytron. Og flåden brændt! Hvorledes føres dog denne krig! O, at dog ikke kejseren tænker mere på sine venner! Hvorledes skal jeg komme hjem igen? Livvagtsføreren Anatolos. Du, som vi andre, ven! Visdomslæreren Kytron. Som I andre! Som I andre? Ja, det er en god tale. Med eder er det en anden sag. I er krigsmænd. Det er eders kald at udholde visse besværligheder, som jeg slet ikke er vant til. Jeg er ikke fulgt med kejseren for at døje så meget ondt. Her pines vi af myg og giftfluer, – se, hvorledes mine hænder ser ud. Visdomslæreren Priskos. Tilvisse er vi ikke kommen her for dette. Vi påtog os at følge hæren for at affatte lovtaler over de sejre, som kejseren agtede at vinde. Hvor er der blevet af disse sejre. Vi har ødelagt nogle byer af det usleste slags. Man har fremvist i lejren nogle fanger, som fortropperne skulde have taget. Jeg ved rigtignok ikke i hvilke slag det skulde være sket. Og jeg syntes også at hine fanger så ligere ud til at være opsnappede hyrder og bønder – Visdomslæreren Kytron. Og så at man kunde brænde flåden. Sagde jeg ikke straks at dette vilde blive en kilde til ulykker? Livvagtsføreren Anatolos. Det hørte jeg dog ikke. Visdomslæreren Kytron. Hvad? Sagde jeg det ikke? Hørte ikke du, o Priskos, at jeg sagde det? Visdomslæreren Priskos. Jeg ved sandelig ikke, ven; men jeg ved at jeg selv til ingen nytte ivrede imod dette ulyksalige foretagende. Ja, jeg kan sige jeg har været imod det hele krigstog på denne årstid. Hvor har dog kejseren havt sine øjne. Er det den samme helt, der fordum fægtede så overmåde heldigt ved Rhinstrømmen? Skulde man ikke tro at han var slagen med blindhed eller med åndelig sygdom? Livvagtsføreren Anatolos. Hys, hys, – hvad tale er det? Visdomslæreren Kytron. Ja, det er visst nok lidet sømmeligt sagt. Men jeg kan heller ikke nægte at jeg sporer en sørgelig mangel på klogskab i flere af hans senere handlinger. Hvor overilet at stille sit billede op i lejren, som om han var en gud. Hvor uklogt, så åbenbart at håne hin sælsomme profet fra Nazaret, hvilken dog må siges at råde over en særdeles magt, der ellers kanske kunde kommet os alle til gode i disse farefulde omstændigheder. – Ah, der kommer Nevita selv. Nu får vi høre – (Hærføreren Nevita kommer ud fra teltet. I åbningen vender han sig og gør et tegn indad. Straks efter kommer livlægen Oribases ud.) Hærføreren Nevita (drager lægen til side.) Sig mig ærligt, Oribases, – er der noget ivejen med kejserens sind? Livlægen Oribases. Hvor falder du på det, herre? Hærføreren Nevita. Hvorledes skal jeg ellers tyde hans adfærd? Livlægen Oribases. O, min elskede kejser! Hærføreren Nevita. Oribases, du må ikke dølge noget for mig! Visdomslæreren Kytron. O, tapre hærfører, hvis det ikke er påtrængende – Hærføreren Nevita. Siden, siden! Livlægen Oribases. Vær rolig, herre! Der skal ikke ske nogen ulykke, Eutherios og jeg har lovet hverandre at holde øje med ham. Hærføreren Nevita. Ah, du vil da vel ikke dermed sige at –! Livlægen Oribases. Sidste nat var han nær ved at forkorte sit liv. – O, tal ikke til nogen om det. Hærføreren Nevita. Slip ham ikke af syne. Visdomslæreren Priskos. Det vilde være os en stor trøst at erfare, hvad krigsrådet – Hærføreren Nevita. Tilgiv; jeg har vigtige ting at skøtte – (han går ud bag teltet. Krigsøversten Jovian kommer i det samme ud fra åbningen.) Krigsøversten Jovian (indad.) Skal ske, min nådige kejser! Visdomslæreren Kytron. Ah, højst fortræffelige Jovian, – nu, er tilbagetoget besluttet? Krigsøversten Jovian. Jeg vil ikke råde nogen at kalde det et tilbagetog. (han går ud bag teltet.) Visdomslæreren Kytron. O, disse krigsmænd, – en visdomselskers sindsro gælder intet for dem. Ah! (Kejser Julian kommer ud af teltet. Han er bleg og indfalden. Sammen med kejseren kommer husmesteren Eutherios, og flere krigsøverster, hvilke sidste straks går bort til forskellige sider.) Kejser Julian (til de udenfor stående.) Glæd jer nu, mine venner. Nu vil snart alt blive godt. Visdomslæreren Kytron. Ak, velsignede herre, du har fundet en udvej? Kejser Julian. Vi har udveje nok, Kytron; det gælder kun at finde den bedste. Nu vil vi ændre noget ved hærens fremrykning – Visdomslæreren Priskos. O, priset være din klogskab! Kejser Julian. Dette tog imod øst, – det leder ikke til noget. Visdomslæreren Kytron. Nej, nej, det er visst! Kejser Julian. Nu går vi mod nord, Kytron! Visdomslæreren Kytron. Hvad, herre, – imod nord? Visdomslæreren Priskos. Altså ikke vestover? Kejser Julian. Ikke vestover. Langt fra ikke vestover. Det vilde have sin vanskelighed for flodernes skyld. Og Ktesifon må vi lade ligge til senere. Uden skibene kan vi ikke tænke på at tage staden. – Det var Galilæerne, som var skyld i dette med skibsbranden; jeg har mærket et og andet. – – Hvo tør kalde det et tilbagetog at jeg går nordover? Hvad ved I om mine hensigter? – Perser-hæren står et steds i det nordlige; det er vi nu temmelig visse på. Har jeg først slåt Sapores –; det skal gøres af i et slag –; i Persernes lejr vil vi finde umådelige forråd – – Når jeg fører Perser-kongen som fange gennem Antiokia og de andre stæder, så vil jeg dog se på om ikke borgerne falder til fode. Kristne soldater (kommer under sang fra venstre.) Øksen ligger ved træets rod; verdens ceder skal fældes. På Golgata skyder af Herrens blod et livstræ, som aldrig ældes. (ud til højre.) Kejser Julian. Galilæerne synger altid. Sange om død og sår og smerte. Disse kvinder, jeg tog med som sygeplejersker, de har gjort os mere skade end gagn. De har lært soldaterne sælsomme sange, hvilke jeg ikke før har hørt. Dog vil jeg ikke herefter straffe nogen. Det leder kun til des større forvildelse. Ved du, Priskos, hvad der hændte med hine opsætsige som nys nægtede at vise de kejserlige billeder den skyldige ærefrygt? Visdomslæreren Priskos. Nys, herre? Kejser Julian. Da jeg, for at indjage ligesindede en gavnlig skræk, lod hine mennesker føre til retterstedet, så trådte den ældste frem og forlangte under høje glædesråb at dø først. Ser du, Priskos, – da jeg igår erfor dette – Visdomslæreren Priskos. Igår? O, herre, du fejler. Dette er sket for fyrti dage siden. Kejser Julian. Så længe? Ja, ja, ja. Israeliterne måtte vandre fyrti år i ørken. Alle de gamle måtte uddø. Der måtte vokse op en ny slægt; men den – mærk jer det – den slap ind i det land, som var dem lovet. Husmesteren Eutherios. Det er langt på dagen, herre! Vil du ikke tænke på måltidet? Kejser Julian. Ikke endnu, min Eutherios! Kødets spægelse tør være til gagn for alle mennesker. Ja, jeg siger eder, vi må lægge vind på at vorde en ny slægt. Jeg kan ikke gøre noget med jer, således, som I nu er. Vil I ud af ørken, så må I vandre i et rent levnet. Se til Galilæerne. Vi kunde lære visse ting af de mennesker. Der gives ingen fattige og hjælpeløse iblandt dem; de lever som brødre og søstre indbyrdes, – og mest nu da deres trods har tvunget mig til at tugte dem. Disse Galilæere, skal I vide, har noget i hjertet som jeg vil I skal lægge vind på. I kalder eder efterfølgere af Sokrates, af Platon, af Diogenes. Er der nogen af eder, som vilde gå glad i døden for Platons skyld? I gjorde det sandelig ikke! Jeg kender jer, I kalkede grave. Gå fra mine øjne; – jeg kan ikke bruge jer! (Visdomslærerne går nedslagne bort; de øvrige fjerner sig også under bekymret hvisken; kun Oribases og Eutherios blir tilbage hos kejseren.) Kejser Julian. Hvor sælsomt! Hvor er det ikke i sin dybeste grund ufatteligt! Oribases, – kan du forklare mig denne gåde? Livlægen Oribases. Min kejser, hvilken gåde mener du? Kejser Julian. Med tolv ringe mænd, fiskere, uvidende mennesker, grundlagde han dette. Livlægen Oribases. O, herre, disse tanker afkræfter dig. Kejser Julian. Og hvem er det, som har holdt det sammen til denne dag? Kvinder for største delen. Livlægen Oribases. Ja, ja, herre, men nu vil snart en lykkelig vending af krigstoget – Kejser Julian. Meget sandt, Oribases; så snart lykken har vendt sig, så vil alt vorde godt. Tømmermands-sønnens rige falder inden føje tid; det ved vi nok. Så mange år, som året har dage, – så længe skal han herske, og nu har vi jo – Husmesteren Eutherios. Min elskede herre, – vilde ikke et bad gøre dig godt –? Kejser Julian. Mener du det? – Du kan gå, Eutherios! Gå, gå! Jeg har noget at tale med Oribases. (Husmesteren Eutherios går ud bag teltet. Kejseren drager Oribases over til den anden side.) Kejser Julian. Har Eutherios fortalt dig noget denne morgen? Livlægen Oribases. Nej, herre! Kejser Julian. Har han ikke fortalt dig om noget fra inat? Livlægen Oribases. Nej, min kejser, – slet intet. Oribases er meget taus. Kejser Julian. Skulde han fortælle dig noget, så må du ikke tro det. Det er ingenlunde gåt således til, som han siger. Det er ham, som står mig efter livet. Livlægen Oribases. Han, – din gamle tro tjener! Kejser Julian. Jeg vil holde øje med ham. Livlægen Oribases. Det vil jeg også. Kejser Julian. Vi vil begge to holde øje med ham. Livlægen Oribases. Herre, jeg tror du har nydt ringe søvn inat. Kejser Julian. Ja. Livlægen Oribases (vil tale, men besinder sig.) Kejser Julian. Ved du hvoraf det kom at jeg ikke fik sove? Livlægen Oribases. Nej, herre! Kejser Julian. Sejerherren fra den mulviske bro var hos mig. Livlægen Oribases. Den store Konstantin! Kejser Julian. Ja. I de sidste nætter har jeg ikke havt ro for denne skygge. Han kommer lidt efter midnat og går ikke bort før henimod morgenstunden. Livlægen Oribases. Herre, det er fuldmånen. Den har altid øvet en sælsom virkning på dit sind. Kejser Julian. Efter de gamles mening plejer deslige syner – –. Hvor blir dog Maximus af? Men hines mening er ingenlunde at bygge på. Vi ser jo, de har faret vild i så mangt og meget. Selv hvad de fortæller om guderne tør vi ikke ubetinget tro. Ikke heller om skyggerne og de magter for øvrigt, som råder for menneskenes velfærd. Hvad ved vi om disse magter? Vi ved intet, Oribases, – fraregnet deres lunefuldhed og ubestandighed, for hvilke egenskaber vi har temmelig sikre vidnesbyrd. – – Jeg skulde ønske Maximus vilde komme. – Her? Det er jo ikke herfra at faren skulde komme. Det skulde være i de frygiske egne – Livlægen Oribases. Hvilke egne, herre, – og hvilken fare? Kejser Julian. O, intet, intet. Hærføreren Nevita (kommer fra sletten til højre.) Nu, min kejser, er hæren sat i gang – Kejser Julian. Nordover? Hærføreren Nevita (forbauset.) Forstår sig, herre! Kejser Julian. Ja, vi skulde dog ventet til Maximus – Hærføreren Nevita. Hvad skal det sige, min kejser? Her er intet at vente efter. Vi står uden levnetsmidler; spredte fiendtlige rytterhobe viser sig både i øst og i syd. Kejser Julian. Ja, ja, vi må frem, – nordover. Nu kommer Maximus straks. Jeg har ladet de etruskiske spåmænd kalde. De skal endnu engang forsøge –. Nogle Magere har jeg også fåt fat på; de er vel forfarne i de kaldæiske hemmeligheder. Vore egne prester tager varsler på ni forskellige steder – Hærføreren Nevita. Herre, hvorledes varslerne end falder ud, så siger jeg dig, vi må frem. Soldaterne er ikke længer at stole på; de skønner godt, vor eneste redning er at nå de armeniske berge. Kejser Julian. Did vil vi, Nevita, – hvorledes så varslerne falder ud. Men det er dog en stor tryghed at vide at man handler ligesom efter samråd med hine uudgrundelige magter, der, når de vil, kan gribe så overordentlig dybt ind i et menneskes skæbne. Hærføreren Nevita. (går fra ham.) Anatolos, tag kejserens telt ned. Kejser Julian. Alle varsler har i disse firti dage været ulykespående; og det viser just at man tør sætte lid til dem; thi i al denne tid er vor sag kun lidet fremmet. Men ser Du vel, min Oribases, nu da jeg har et nyt foretagende for øje –. Ah, Maximus! Mystikeren Maximus. Hæren er alt undervejs, herre; stig tilhest! Kejser Julian. Varslene; varslene? Mystikeren Maximus. Ej, hvad – varslerne! Spørg ikke om varslerne! Kejser Julian. Tal! Jeg vil vide hvad de har svaret. Mystikeren Maximus. Alle varsler tier. Kejser Julian. De tier? Mystikeren Maximus. Jeg var hos presterne. Offerdyrenes indvolde gav intet tegn. Jeg var hos de etruskiske gøglere; fuglenes flugt og skrig sagde dem intet. Hos Magerne var jeg også; deres skrifter havde intet svar at give. Og jeg selv – Kejser Julian. Du selv, min Maximus? Mystikeren Maximus. Nu kan jeg sige dig det. Jeg har i denne nat gransket stjernernes stilling. De forkyndte mig intet, Julian! Kejser Julian. Intet. – Taushed, taushed. Alene! Ingen bro mere imellem mig og ånderne. – Hvor er du nu, du hvide sejlskinnende flåde, som kom og gik i dagglans og som bar bud mellem mig og himlen? – Flåden er brændt. Også denne flåde er brændt. – O, alle mine skinnende skibe! Eller hvad, Maximus, – hvad tror du om dette? Mystikeren Maximus. Jeg tror på dig. Kejser Julian. Ja, ja, – gør det! Mystikeren Maximus. Verdensviljen har lagt sin magt i dine hænder; derfor tier den. Kejser Julian. Således vil vi tyde det. Og vi får handle derefter, – skønt vi helst kunde ønsket at –. Denne taushed –; at stå så helt alene – Livvagtsføreren Anatolos, (der imidlertid har ladet teltet nedtage.) Min kejser, nu må du stige til hest; jeg tør ikke længere lade dig tilbage her. Kejser Julian. Ja, nu vil jeg stige tilhest. Hvor har I min gode Babylonios? Se så, med sværdet i hånden –. Kom, I dyrebare venner! (Alle går ud til højre.) (Sumpig skogegn. Et mørkt stillestående vand mellem træerne. Vagtblus langt borte. Måneskinsnat med drivende skyer.) (Nogle soldater på vagt i forgrunden.) Makrina og kvinderne. (synger udenfor til venstre.) Ve os! Ve! Slægten er lagt under vredens magt. Vi skal døden se! En af soldaterne (lyttende.) Hys! Hører I? Der borte synger de galilæiske kvinder. En anden soldat. De synger som ugler og natteravne. En tredje soldat. Da vilde jeg dog gerne være hos dem. Det er tryggere hos Galilæerne end hos os. Galilæernes gud er stærkere end vore. Den første soldat. Kejseren har fortørnet guderne; det er sagen. Hvor kunde han falde på at sætte sig i gudernes sted. Den anden soldat. Kejseren er dog en stor kriger. Den første soldat. Ja, det kan gerne være; men der skal mere til. Derfor går det også som det går. Den anden soldat. Tror du det er hele Perser-hæren, vi har for os? Den første soldat. Det er fortropperne ialfald. Ingen ved det så nøje. Den tredje soldat. Jeg skulde ønske jeg var over hos Galilæerne. Den anden soldat. Vil du også falde fra? Den tredje soldat. Der falder jo så mange fra. I de sidste dage har – Den første soldat (råber ud i mørket.) Stå, stå! Hvem kommer der? En røst. Venner fra forposterne! (Nogle soldater kommer frem mellem træerne med Agaton imellem sig.) Den anden soldat. Ho-ho! En som har villet løbe bort. En af de kommende. Nej, han er gåt fra sans og samling – Agaton. Jeg er ikke fra sans og samling! O, for Guds store barmhjertigheds skyld, – slip mig løs! Soldaten fra forposterne. Han siger, han vil dræbe et dyr med syv hoveder. Agaton. Ja, ja, ja, det vil jeg. O, slip mig dog løs! Ser I dette spyd? Ved I hvad det er for et spyd? Med dette spyd vil jeg dræbe dyret med de syv hoveder og så får jeg min sjæl igen. Kristus har selv lovet mig det! Han var hos mig i nat. Den første soldat. Det er hunger og træthed, som har gjort ham forstyrret. En af de kommende. Til lejren med ham. Der kan han sove ud – Agaton. Slip mig! O, I skulde vide hvad dette er for et spyd! (Soldaterne fører ham bort i forgrunden til højre.) Den tredje soldat. Hvad kunde han mene med det dyr? Den første soldat. Det er galilæiske hemmeligheder. De har så meget sådant imellem sig. (Husmesteren Eutherios og livlægen Oribases kommer hurtigt oppe fra højre.) Husmesteren Eutherios. Ser du ham ikke? Livlægen Oribases. Nej. – Ah, soldater! – Sig mig, gode venner, gik nogen her forbi? Den første soldat. Ja, en deling spydkastere. Livlægen Oribases. Godt, godt! Men ingen andre? Ingen af de høje herrer; ingen af hærførerne? Soldaterne. Nej, ingen. Livlægen Oribases. Altså ikke her! – O, Eutherios, hvor kunde du –? Husmesteren Eutherios. Ja, hvad kunde jeg –? Hvad kunde jeg –? Mine gamle øjne havde ikke lukket sig i tre nætter – Livlægen Oribases. I må hjælpe os at søge. Spred jer mellem træerne! Finder I nogen af de fornemme herrer, så meld det ved vagtilden der borte. Soldaten. Skal ske, herre! (De går alle ud ad forskellige veje til venstre Lidt efter kommer kejser Julian tilsyne bag et træ til højre. Han lytter, ser sig om og vinker tilbage.) Kejser Julian. Hys! Kom frem, Maximus! De så os ikke. Mystikeren Maximus. (fra samme side.) Oribases var den ene af dem. Kejser Julian. Ja, ja; både han og Eutherius holder øje med mig. De bilder sig nok ind at –. Har ingen af dem sagt dig noget? Mystikeren Maximus. Nej, min Julian! Men hvorfor vækker du mig? Og hvad vil du her ude i den mørke nat? Kejser Julian. Jeg vil være ene med dig for sidste gang, min elskede lærer! Mystikeren Maximus. Ikke for sidste gang, Julian! O, jeg besværger dig, – tænk ikke på sørgelige ting. Perserhæren står lige over for dig. Imorgen vil det komme til et slag. Du vil sejre – Kejser Julian. Jeg – sejre? – Du ved ikke hvem der var hos mig for en time siden. Mystikeren Maximus. Hvem var hos dig? Kejser Julian. Jeg var falden i søvn på mit leje i teltet. Da blev jeg vækket ved at et stærkt rødligt skin ligesom skar igennem mine lukkede øjenlåg. Jeg så ivejret og blev var en skikkelse, som stod i teltet. Den havde over issen et langt klæde, som faldt ned til siderne så ansigtet var frit. Mystikeren Maximus. Kende du denne skikkelse? Kejser Julian. Det var det samme ansigt jeg så i lyset, hin nat i Efesos for mange år siden, – hin nat, da vi holdt symposion med de to andre. Mystikeren Maximus. Rigets ånd. Kejser Julian. Siden har den vist sig for mig en gang i Gallien – ved en lejlighed, som jeg ikke vil tænke på – Mystikeren Maximus. Talte den? Kejser Julian. Nej. Det lod som den vilde tale; men den talte ikke. Den stod ubebevægelig og så på mig. Dens ansigt var blegt og fordrejet. Med et slog den med begge arme klædet sammen om hovedet, tilhyllede sit ansigt og gik ud tvers gennem teltvæggen. Mystikeren Maximus. Det afgørende står for døren. Kejser Julian. Ja, det står visselig for døren. Mystikeren Maximus. Ikke forsagt, Julian! Den villende sejrer. Kejser Julian. Og hvad vinder den sejrende? Er det umagen værd at sejre? Hvad har den makedoniske Alexander, hvad har Julius Cæsar vundet? Mængden taler om deres ry med kold undren, medens den anden, Galilæeren, tømmermandssønnen sidder som en kærlighedens konge i varme troende menneskehjerter. Hvor er han nu? – Er han virksom andetsteds efter den tid, da hint gik for sig på Golgata? Jeg drømte nys om ham. Jeg drømte at jeg havde lagt jorden under mig. Jeg bød at Galilæerens minde skulde være udslettet; og så var det udslettet. Da kom ånderne og tjente mig, og bandt vinger til mine skuldre og jeg svinged mig ud i det endeløse rum til jeg fæsted min fod på en anden jord. Det var en anden jord end min. Dens runding var større, den havde et andet lysskær og flere måneskiver drejed sig om den. Da så jeg ned på min egen jord, denne jord, som jeg havde gjort Galilæer-løs, og jeg fandt at alt, hvad jeg havde gjort var såre godt. Men se, min Maximus, da kom et tog forbi mig langt borte fra. Der var krigsmænd i spidsen og grædende kvinder fulgte toget. Men se, midt i den langsomt skridende skare gik Galilæeren lys levende og bar et kors på ryggen. Da råbte jeg til ham og sagde: hvorhen, Galilæer? Men han vendte hovedet imod mig, smilte, nikked langsomt og sagde: til hovedpandestedet! Hvor er han nu? Om hint i Jerusalem kun var en landsby-gerning, øvet ligesom under en gennemrejse, i en ledig stund? Om han går og går, og lider og dør og sejrer om igen fra den ene verden til den anden – –? O, om jeg kunde lægge verden øde! Gives der ingen gift, ingen fortærende ild, som kunde lægge det skabte øde som det var på hin dag da den ensomme ånd svæved over vandene? Mystikeren Maximus. Jeg hører larm fra vagtposterne. Kom, Julian – Kejser Julian. At tænke sig at der skal følge århundrede på århundrede, og at der i dem alle skal leve mennesker, vidende om at det var mig som bukked under og ham som sejred! Jeg vil ikke bukke under! Jeg er ung; jeg er usårlig; – det tredje rige er nær –! (med et højt skrig) Der står han! Mystikeren Maximus. Hvem? Hvor? Kejser Julian. Ser du ham? Hist mellem træstammerne, – i krone og purpurkåbe – Mystikeren Maximus. Det er månen, som spiller i vandet. Kom, kom, min Julian! Kejser Julian. Vig for mig! Du er død. Dit rige er ude. – Vig, tømmermandssøn –! Ah, hvad gør du der –? Husmesteren Eutherios. (fra venstre.) Alle guder være prisede! – Oribases, hid, hid! Kejser Julian. Hvor blev han af? Livlægen Oribases (fra venstre.) Er han der? Husmesteren Eutherios. Ja. O, min højt elskede kejser! Kejser Julian. Hvem var det som sagde at han tømrer kejserens kiste? Livlægen Oribases. Hvad mener du, herre? Kejser Julian. Hvem talte, spørger jeg? Hvem var det som sagde, han tømrer kejserens kiste? Livlægen Oribases. Følg med til teltet, jeg besværger dig! Mystikeren Maximus. Krigsråb! Perserne overfalder os – Husmesteren Eutherios. Forposterne er alt i fuld kamp. Livlægen Oribases. Fienden er i lejren! Ah, herre, du er våbenløs – Kejser Julian. Jeg vil ofre til guderne. Mystikeren Maximus. Hvilke guder, du dåre? Hvor er de; og hvad er de? Kejser Julian. Jeg vil ofre til denne eller hin. Jeg vil ofre til mange. En eller anden må dog høre mig. Jeg vil anråbe noget udenfor mig og over mig – Livlægen Oribases. Her er ikke et øjeblik at spilde. Kejser Julian. Ah, så I den brændende fakkel på himlen? Den tændtes og sluktes i samme stund. Et bud fra ånderne –! Et skinnende skib mellem himmel og jord. Mit skjold; mit sverd! (han iler ud til højre. Oribases og Eutherios følger ham.) Mystikeren Maximus (råber.) Kejser, kejser, – kæmp ikke i denne nat! (ud til højre.) (Åben slette med en landsby langt borte. Daggry og tåget luft.) (Slagtummel. Skrig og våbenlarm langt borte. I forgrunden romerske spydbærere i kamp med persiske bueskytter. Disse drives efterhånden ud til venstre.) Høvedsmanden Ammian. Ret så! Ind på dem; stik dem ned; giv dem ikke tid til at skyde! Hærføreren Nevita (med følge fra højre.) Godt kæmpet, Ammian! Høvedsmanden Ammian. O, herre, hvorfor kommer ikke rytterne til hjælp? Hærføreren Nevita. Det er umuligt. Perserne har elefanter foran i rækken. Den blotte lugt gør hestene sky. Stik, stik! Nedenfra, venner; – under brystpladerne! Visdomslæreren Kytron (i natklæder, belæsset med bøger og papirer fra højre.) O, at jeg skulde komme midt ind i disse rædsler! Hærføreren Nevita. Har du set kejseren, ven? Visdomslæreren Kytron. Ja, men han ændser mig ikke. O, jeg beder ydmygst om en afdeling krigsknægte, som kan beskytte mig. Hærføreren Nevita. De viger; – skjoldbærerne skal rykke frem. Visdomslæreren Kytron. Du hører mig ikke, herre! Det er højst vigtige skrifter, jeg har at tage vare på. Hærføreren Nevita. Perserne har fåt forstærkning på højre hånd. De trænger frem igen – Visdomslæreren Kytron. Trænger de frem? O, denne blodige mordlyst –! En pil! Hvor uvorrent de skyder; ingen agt for liv og lemmer! (han flygter ud i forgrunden til venstre.) Hærføreren Nevita. Kampen står; det går hverken frem eller tilbage. (til høvedsmanden Fromentinus, som kommer med en ny skare fra højre.) Fromentinus, har du set kejseren? Høvedsmanden Fromentinus. Ja, herre, han kæmper i spidsen for de hvidklædte ryttere. Hærføreren Nevita Ikke såret? Høvedsmanden Fromentinus. Han synes usårlig. Pile og kastespyd bøjer af hvor han viser sig – Høvedsmanden Ammian. Til hjælp; vi kan ikke holde det længer! Hærføreren Nevita. Frem, min kække Fromentinus! Høvedsmanden Fromentinus. Tæt sammen og ind på dem, Grækere! (han iler Ammian til hjælp; kampen trækker sig noget tilbage.) Livvagtsføreren Anatolos (med nogle folk fra højre.) Er ikke kejseren her? Hærføreren Nevita. Kejseren! Skal ikke du svare for kejseren? Livvagtsføreren Anatolos. Hans hest blev skudt under ham – der opstod en umådelig trængsel; det var umuligt at komme frem til ham – Hærføreren Nevita. Ah, tror du han er kommen til skade? Livvagtsføreren Anatolos. Nej, jeg tror det ikke. Det blev råbt at han var uskadt, men – Flere stemmer. Der er han! Der er han! (Kejser Julian, uden hjelm og rustning, kun med sværd og skjold, ledsaget af kejserlige hustropper, kommer fra højre.) Kejser Julian. Godt, at jeg fandt dig, Nevita! Hærføreren Nevita. Ah, herre, – uden våbenklædning; hvor uforsigtig – Kejser Julian. Hvad der skal ske, det sker. Gå, tag anførselen –; hesten blev skudt under mig og – Hærføreren Nevita. Min kejser, så er du dog kommen til skade? Kejser Julian. Nej; kun et stød i hovedet; lidt svimmel. Gå, gå – der trænger så mange forunderlige skarer midt ind imellem os. Hærføreren Nevita. Anatolos, du indestår for kejseren. Livvagtsføreren Anatolos. Vær rolig, herre! (Nevita går med sine ledsagere ud til højre; kejser Julian, livvagtsføreren Anatolos og nogle af hustropperne blir tilbage. Kampen i baggrunden fjerner sig mer og mer.) Kejser Julian. Hvor mange af vore tror du der er faldne, Anatolos? Livvagtsføreren Anatolos. Det er visst intet ringe antal, herre; men jeg er sikker på der er faldne flere af Perserne. Kejser Julian. Ja, ja; men der er dog faldne mange, både Grækere og Romere. Tror du ikke? Livvagtsføreren Anatolos. Min kejser, du er visselig ikke vel. Dit ansigt er ganske blegt – Kejser Julian. Ser du disse, som ligger der, – nogle på ryggen, andre forover med udstrakte arme? – De er dog vel alle døde? Livvagtsføreren Anatolos. Ja herre, det er ikke at tvivle på. Kejser Julian. De er døde, ja! De ved altså intet, hverken om nederlaget i Jerusalem eller de andre nederlag –. Tror du ikke, Anatolos, at der vil falde mange flere i dette slag? Livvagtsføreren Anatolos. Herre, vi vil håbe det blodigste arbejd er over. Kejser Julian. Der vil falde mange, mange flere, siger jeg. Men det forslår ikke. Hvad hjælper det at mange falder? Det kommer dog til efterslægten – – Sig mig, Anatolos, hvorledes tror du at kejser Kaligula tænkte sig hint sværd –? Livvagtsføreren Anatolos. Hvilket sværd, herre? Kejser Julian. Du ved, at han ønskte sig et sværd, hvormed han i et eneste hugg kunde – Livvagtsføreren Antatolos. Hør, herre! Nu er jeg sikker på at fienden viger. Kejser Julian. Hvad er det for sang i luften? Livvagtsføreren Anatolos. Herre, tillad at jeg henter Oribases; – eller endnu bedre –; kom, kom – du er syg! Kejser Julian. Det er sang i luften. Kan du ikke høre det? Livvagtsføreren Anatolos. Hvis så er, så er det Galilæerne – Kejser Julian. Ja, visst er det Galilæerne. Hahaha – de kæmper med og ser ikke hvem der står på den anden side. – O, I dårer tilhobe! Hvor er Nevita? Hvorfor kæmper han imod Perserne? Ser han ikke at Perserne ikke er de farligste? – I forråder mig alle. Livvagtsføreren Anatolos (sagte til en soldat.) Skynd dig til lejren; hent kejserens livlæge! (soldaten går ud til højre.) Kejser Julian. Hvilke myldrende skarer! Tror du de har fåt øje på os, Anatolos? Livvagtsføreren Anatolos. Hvem, herre? Hvor? Kejser Julian. Ser du dem ikke, der, højt oppe og langt borte! Du lyver! Du ser dem godt! Livvagtsføreren Anatolos. Ved de evige guder, det er kun morgenskyerne; det er dagen som bryder frem. Kejser Julian. Det er Galilæerens hærskarer, siger jeg dig. Se, de i de rødbræmmede klæder, det er dem som led bloddøden. Syngende kvinder omringer dem og spinder buestrenge af sit lange afrevne hår; børn er i følge med dem og tvinder stenslynger af sine udrevne tarme. – Brændende fakler –! Hvor tusendfoldige, hvor talløse! De stævner lige hid – De ser mig, de ser mig! Livvagtsføreren Anatolos. Det er Perserne, herre! Vore rækker viger – Kejser Julian. De skal ikke vige. I skal ikke! Stå fast, Grækere! Stå, stå, Romere! Idag skal vi frigøre verden! (Kampen har imidlertid trukket sig fremover igen. Kejser Julian styrter sig med hævet sværd ind i den vildeste slagtummel. Almindelig forvirring.) Livvagtsføreren Anatolos (råber ud til højre.) Til hjælp! Kejseren er i den yderste fare! Kejser Julian (i trængselen.) Jeg ser ham; jeg ser ham! Altid viger ham. – Et længere sværd! Hvem har et længere sværd at låne mig? Soldater fra højre. Med Kristus for kejseren. Soldaten Agaton (blandt de kommende.) Med Kristus for Kristus! (han kaster sit spyd; det træffer kejseren i halsen.) Kejser Julian. Ah! (han griber i spydet for at drage det ud, men sønderskærer derved sin hånd, udstøder et højt skrig og falder.) Agaton (råber i trængselen.) Romer-landsen fra Golgata! (han styrter sig ind i kampen; man ser at han nedhugges.) Kejser Julian. Du har sejret, Galilæer! Mange stemmer. Kejseren er falden! Livvagtsføreren Anatolos. Kejseren er såret! Værg ham; værg ham i gudernes navn! (Han kaster sig med fortvivlelse imod de fremtrængende Persere; kejseren bæres ud til højre; i det samme kommer krigsøversten Jovian med nye skarer fra samme side.) Krigsøversten Jovian. Frem, frem, troende Brødre; – giv kejseren hvad kejserens er – Soldater. Han er falden! Kejseren er falden! Krigsøversten Jovian. Falden! O, hævnens vældige Gud! Frem, frem; Herren vil at hans folk skal leve! Jeg ser himlen åben! Jeg ser englene med flammende sværd – Soldater. Kristus er iblandt os! Ammians skarer. Galilæernes gud er iblandt os! – Tæt om ham! Han er den stærkeste! (Vild slagtummel. Krigsøversten Jovian trænger ind i de fiendtlige rækker. Solopgang. Perserne flygter til alle sider.) (Kejserens telt med tildækket indgang i baggrunden. Lys dag.) (Kejser Julian ligger bevidstløs på sit leje; hans skulder og højre hånd er forbundne. Tæt ved ham står livlægen Oribases og Makrina. Længere tilbage husmesteren Eutherios, Basilius fra Cæsaræa og visdomslæreren Priskos. Ved foden af sengen står Mystikeren Maximus.) Makrina. Han bløder igen. Jeg må lægge bindet fastere. Livlægen Oribases. Tak ske dig, du milde kvinde; dine varlige hænder kom os vel tilpas. Mystikeren Maximus. Lever han virkelig endnu? Livlægen Oribases. Visst lever han. Mystikeren Maximus. Men han ånder jo ikke. Livlægen Oribases. Han ånder dog. (Høvedsmanden Ammian kommer sagte ind og blir stående ved forhænget.) Visdomslæreren Priskos. Ak, gode høvedsmand, hvorledes står sagerne derude? Høvedsmanden Ammian. Bedre end her. Er han allerede –? Visdomslæreren Priskos. Nej, nej, endnu ikke. Men er det visst at vi har drevet Perserne tilbage. Høvedsmanden Ammian. Ja, fuldstændigt. Det var krigsøversten Jovian, som slog dem på flugt. Nys kom tre af kong Sapores's rådgivere til lejren for at bede om våbenstilstand – Visdomslæreren Priskos. Og tror du Nevita går ind på det? Høvedsmanden Ammian. Nevita har overgivet anførselen til Jovian. Alle flokker sig om Jovian. Alle ser i ham den eneste redningsmand – Livlægen Oribases. Tal sagte; han rører sig. Høvedsmanden Ammian. Rører sig, – vågner til samling, kan hænde? O, om han skulde få opleve dette! Husmesteren Eutherios. Hvilket, Ammian? Høvedsmanden Ammian. Både soldater og førere rådslår om valget af den nye kejser. Visdomslæreren Priskos. Hvad siger du? Husmesteren Eutherios. O, hvilken skamløs utålmodighed! Høvedsmanden Ammian. Hærens farlige stilling undskylder det tildels; – og dog – Makrina. Han vågner –. Han slår øjnene op – Kejser Julian (ligger en stund stille og ser mildt på de omstående.) Livlægen Oribases. Herre, kender du mig? Kejser Julian. Ja, fuldkommen, min Oribases. Livlægen Oribases. Lig blot stille – Kejser Julian. Ligge stille? Hvad minder du mig om? Jeg må op –! Livlægen Oribases. Umuligt, herre; jeg besværger dig – Kejser Julian. Jeg må op, siger jeg. Hvor kan jeg ligge stille nu? Jeg må slå Sapores fuldstændigt. Husmesteren Eutherios. Sapores er slåt, herre! Han har skikket sendebud til lejren for at bede om våbenstilstand. Kejser Julian. Har han virkelig? Dette er mig såre kært. Ham sejred jeg dog altså over. – Men ingen våbenstilstand. Jeg vil slå ham helt til jorden. – Ah, hvor har jeg mit skjold? Skulde jeg have mistet skjoldet. Høvedsmanden Ammian. Nej, min kejser, – her er både dit skjold og dit sværd. Kejser Julian. Det er mig i sandhed såre kært. Mit gode skjo jeg vilde nødig vide det i barbarernes hænder. Giv mig det på armen – Makrina. O, herre, det er dig for tungt nu. Kejser Julian. Ah, du? Du har ret, fromme Makrina; det er lidt for tungt. – Læg det foran mig så jeg kan se det. – Hvad? Er det dig, Ammian? Holder du vagt hos mig? Hvor er Anatolos? Høvedsmanden Ammian. Herre, han er nu salig. Kejser Julian. Falden! Den trofaste Anatolos falden for mig. – Salig, siger du? Hm! – – En ven mindre. Ak, min Maximus –! Jeg vil ikke modtage Perser-kongens sendebud idag. De tænker kun på at spilde tiden for mig. Men jeg går ikke ind på noget forlig. – Jeg vil forfølge sejren med det yderste eftertryk. Hæren skal gå fremad – Livlægen Oribases. Det er ugørligt, herre! Tænk på dit sår. Kejser Julian. Mit sår vil snart være lægt. Ikke sandt, Oribases, – lover du mig ikke –? Livlægen Oribases. For al ting ro, herre! Kejser Julian. Hvilken højst uheldig hændelse! Og det just nu, da så mange vigtige sager strømmer ind på mig. Jeg kan ikke lægge disse ting i Nevitas hænder; jeg har ikke så megen tillid, hverken til ham eller til de andre. Alt dette må jeg selv –; jeg føler mig virkelig noget afmægtig. Sig mig, Ammian, hvad hed dog hint uhelssvangre sted –? Høvedsmanden Ammian. Hvilket sted, min nådige kejser? Kejser Julian. Hint sted, hvor det persiske kastespyd traf mig. Høvedsmanden Ammian. Det kaldes efter landsbyen Frygia – Mystikeren Maximus. Ah! Kejser Julian. Hvad kaldes –? Hvad sagde du egnen hed? Høvedsmanden Ammian. Herre, den heder, efter landsbyen dernede, den frygiske egn. Kejser Julian. Ah, Maximus, Maximus! Mystikeren Maximus. Bedragen! (han tildækker sit ansigt og synker sammen ved foden af sengen.) Livlægen Oribases. Min kejser, hvad volder dig denne angst? Kejser Julian. Intet; intet. – Frygia? Ja så? – Nevita og de andre får dog tage sagerne i sine hænder. Gå, og sig dem – Høvedsmanden Ammian. Herre, de har nok allerede på dine vegne – Kejser Julian. Har de? Ja, ja, så er det godt. – – Verdensviljen har ligget i baghold efter mig fra fødselen af, Maximus! Makrina. Dit sår bryder op, herre! Kejser Julian. O, Oribases, hvorfor vilde du dølge det for mig? Livlægen Oribases. Hvad skulde jeg ville dølge, min kejser? Kejser Julian. Jeg må gå bort. Hvi har du ikke sagt mig det før? Livlægen Oribases. O, min kejser! Basilius fra Cæsaræa. Julian, Julian! (han kaster sig grædende ned ved sengen.) Kejser Julian. Basilius, – ven, broder, – vi to har levet skønne dage sammen. – – I skal ikke græde, fordi jeg går fra eder i så ung en alder. Det er ikke stedse et tegn på skæbnemagternes mishag at de rykket et menneske bort i hans tidlige år. Hvad er vel det, at dø? Er det andet end at betale sin gæld til det evigt vekslende støvets rige? Ingen klager! Elsker vi ikke alle visdommen? Og lærer ikke visdommen os at den højeste lyksalighed er bunden til sjælens liv og ikke til legemets? For så vidt har Galilæerne ret, endskønt –; dog, derom vil vi ikke tale. Havde livets og dødens magter forundt mig at få et visst skrift færdigt, så tror jeg nok at det skulde lykkets mig at – Livlægen Oribases. O, min kejser, matter det dig ikke at tale så længe? Kejser Julian. Nej, nej, nej. Jeg føler mig såre let og fri. Basilius fra Cæsaræa. Julian, elskede broder, – har du intet at kalde tilbage? Kejser Julian. Jeg ved i sandhed ikke hvad det skulde være. Basilius fra Cæsaræa. Angrer du intet, Julian? Kejser Julian. Jeg har intet at angre. Den magt, som omstændighederne lagde i min hånd, og som er en udstråling af det guddommelige, den ved jeg med mig selv at jeg har brugt efter bedste evne. Jeg har aldrig villet forurette nogen. Dette krigstog havde gode og gyldige grunde for sig; og dersom enkelte skulde mene at jeg ikke har fyldestgjort alle forventninger, så bør de billig betænke at der er en hemmelighedsfuld magt udenfor os og at denne i væsentlig grad råder for udfaldet af de menneskelige foretagender. Makrina (sagte til Oribases.) O, hør, hør, han drager ånden så tungt. Livlægen Oribases. Stemmen svigter ham snart. Kejser Julian. Eutherios, du skal skifte mine ejendele mellem dem, som stod mig nærmest. Jeg efterlader ikke ikke meget; thi jeg har altid holdt for at en ret visdomselsker – – Hvad er det? Går solen allerede ned? Livlægen Oribases. Visst ikke, min kejser, det er endnu lys dag. Kejser Julian. Sælsomt. Jeg synes det blev så mørkt for mine øjne. – – Ja, visdommen, – visdommen. Hold fast ved visdommen, gode Priskos. Men kom stedse i hug er der er noget uudgrundeligt udenfor, som – – Er Maximus gåt bort? Mystikeren Maximus. Nej, min broder. Kejser Julian. Mit svælg brænder? Kunde I ikke læske mig? Makrina. En drik vand, herre! (holder en skal til hans læber.) Livlægen Oribases. (bøjet over ham.) Hans sår bløder indvendigt. Kejser Julian. Græd ikke; jeg stiger til stjernerne. – – Skønne templer. Billeder. Men så langt borte. Makrina. Hvad taler han om? Livlægen Oribases. Jeg ved ikke; jeg tror ikke han er ved sin samling. Kejser Julian. (med lukkede øjne.) Alexander fik holde sit indtog – i Babylon. – Jeg vil også – –. Skønne løvkranste ynglinge; dansende piger –; men så langt borte. Skønne jord –; skønne jordliv –! (han slår øjnene vidt op.) O, sol, sol, – hvi bedrog du mig! (synker sammen.) Livlægen Oribases. (efter en stilhed.) Det var døden. Flere. Død? Død? Livlægen Oribases. Ja, nu er han død. (Makrina og Basilius knæler i bøn. Eutherios tilhyller sit hoved. Fjern larm udenfor.) Råb (fra lejren.) Leve kejser Jovian! Livlægen Oribases. O, hørte i dette råb? Høvedsmanden Ammian. Krigsøversten Jovian er udråbt til kejser. Mystikeren Maximus (ler.) Galilæeren Jovian! Ja, ja, ja! Livlægen Oribases. Skændige hastværk! Endnu før de vidste at – Visdomslæreren Priskos. Jovian, denne sejrrige helt, som har frelst os alle! Jovian er visselig en lovtale værd. – Jeg vil dog ikke håbe at hin snedige Kytron allerede – (går skyndsomt ud.) Basilius fra Cæsaræa. Glemt, før din hånd er bleven kold. Og for denne skrøbelige herlighed solgte du din udødelige sjæl. Mystikeren Maximus. (rejser sig.) Verdensviljen skal stå til regnskab for Julians sjæl. Makrina. Bespot ikke; skønt du visselig har elsket denne døde – Mystikeren Maximus (nærmere ved liget.) Elsket og forlokket ham! Nej, ikke jeg. Forlokket, som Kain. Forlokket, som Judas. Eders gud er en ødsel gud, Galilæere! Han bruger mange sjæle. – Var du heller ikke denne gang den rette, du nødvendighedens slagtoffer? – Hvad er det værd at leve? Alt er spil og leg. – At ville er at måtte ville. O, min elskede, – alle tegn bedrog mig, alle varsler talte med to tunger, så jeg i dig skimted forsoneren mellem de to riger. Det tredje rige skal komme. Menneskeånden skal tage sin arv igen, – og da skal der tændes røgoffer for dig og for dine to gæster i symposiet. (han går.) Makrina (bleg.) Fatted du hedningens tale? Basilius fra Cæsaræa. Nej, – men stort og strålende går det op for mig at her ligger et herligt sønderbrudt Herrens redskab. Makrina. Ja, i sandhed, et alt for dyrt redskab! Basilius fra Cæsaræa. Kristus, Kristus, – hvor var dit folk, at det ikke så dit åbenbare råd. Kejser Julian var os et tugtens ris, ikke til død men til oprejsning. Makrina. O, broder lad os ikke tænke denne afgrund tilbunds! (hun bøjer sig over liget og tildækker dets ansigt.) Vildfarende menneskesjæl, – måtte du fare vild, da skal det visselig regnes dig til gode på hin store dag, når den vældige kommer i skyen for at sige dommen over de levende døde og over de døde levende! – – Makrina. Udvælgelsens hemmelighed er forfærdelig! Basil Står der ikke skrevet: der støbes kar til vanære og kar til forherligelse?