 Personerne: Johannes Rosmer, ejer af Rosmersholm, forhenværende provst og sogneprest. Rebekka West, i huset hos Rosmer. Rektor Gylling. Ulrik Hetman. Peder Mortensgård. Madam Helseth, husholderske på Rosmersholm.Første akt. (Stue hos Johannes Rosmer; gammeldags, stor og hyggelig. På væggen til højre en kakkelovn; længere tilbage en dør. På bagvæggen fløjdør til forstuen. På væggen til venstre et vindu og foran dette en opsats med blomster og planter. Ved ovnen et bord med sofa og lænestole. Rundt om på væggene hænger gamle portrætter af officerer og prester. Det er sen eftermiddagstid. Vintersolen skinner ind på gulvtæppet.) (Rebekka West står ved vinduet og steller med blomsterne. Af og til ser hun ud. Lidt efter kommer madam Helset ind fra højre med en dækketøjskurv.) Madam Helset. Det er vel bedst jeg begynder så småt at dække tébordet, frøken? Rebekka West. Ja, gør De det. Provsten må vel snart komme. Madam Helset, (ved bordet, ser udad.) Er det ikke han, som går dér? Rebekka. Hvor? Jo, der er han. (bag gardinet.) Lad ham ikke se os. Madam Helset. Nej tænk, frøken, – provsten begynder at gå møllevejen igen! Rebekka. Han gik der for et par dage siden også. (kikker mellem gardinet og vinduskarmen.) Men nu skal vi se –. Madam Helset. Går han over kloppen, frøken? Rebekka. Det er dét jeg vil se. – Nej. Han vender om. Går ovenom idag også. Lang omvej. Madam Helset. Herre gud, ja. Det kan nok falde hårdt for provsten at træ’ over den kloppen. Dér, hvor sligt noget er sked, dér – Rebekka (går fra vinduet.) De hænger nok længe ved sine døde her på Rosmerholm. Madam Helset. Jeg tror nu dét, jeg frøken, at det er de døde, som hænger så længe ved. Rebekka. De døde? Madam Helset. Ja det er næsten, at sige, som om de ikke kunde komme sig helt bort ifra dem, som sidder igen. Rebekka. Hvorfor tænker De det? Madam Helset. Jo, for ellers kom vel ikke den hvide hesten, ved jeg. Rebekka. Ja, hvad er det egentlig for noget med den hvide hesten, madam Helset? Madam Helset. Å det er nu ikke værdt at snakke om dét. Sligt noget tror nu ikke De på. Rebekka. Tror da De på det? Madam Helset. Å, nu vil jeg ikke være til nar for frøkenen. (ser ud.) Nej men er ikke provsten, som er nede ved mølledammen igen. Rebekka (ser udad.) Den mand dér? (går til vinduet.) Det er jo rektoren. Han kommer hid. Madam Helset. Ja rigtig er det rektoren. – Han går såmen rakt over kloppen, han. Og det endda han var hendes kødelige bror. (Hun går ud med dækketøjskurven til højre.) (Rebekka står ved vinduet, hilser, smiler og nikker ud.) Rebekka (går hen og taler ud gennem døren til højre.) Å, madam Helset, det er bedst De holder lidt extra i beredskab. Kanske rektoren blir til aftens. Madam Helset (udenfor.) Ja vel, frøken. Skal så gøre. Rebekka (åbner døren til forstuen.) God dag! Og hjertelig velkommen, kære herr rektor! Rektor Gylling (i forstuen, tar overtøjet af.) Tak. Jeg kommer altså ikke til ulejlighed? Rebekka. Nej, det gør De aldrig. Tvert imod. Gylling Altid elskværdig. (kommer.ind.) Er Rosmer inde i kontoret? Rebekka. Nej, han er ude og går. Han er ble’t lidt længere end han plejer. Men nu kommer han visst på øjeblikket. (rykker en lænestol frem.) Vær så god at ta’ plads så længe. Gylling (sætter sig ved ovnen.) Mange tak. Nå, hvorledes går det det så her ude? Rebekka. Jo, her går al ting sin stille, jævne gang. Og inde hos Dem? Deres kone –? Gylling. Å, kære frøken, lad os ikke tale om mit. I et stort hus er der altid et eller andet, som kommer på tvers. Rebekka (lidt efter, sætter sig i sofaen.) Hvorfor har De ikke set ud til os på så lang, lang tid? Gylling. Nå, man bør da ikke sådan rende folk på dørene – Rebekka. Fy skamme Dem, rektor. Gylling. Og så desuden har jeg jo været bortrejst – Rebekka. Ja en uges tid –. De har jo været omkring på folkemøder. Gylling. Og hvad siger De så til det? Havde De tænkt at jeg på mine gamle dage skulde ble’t politisk agitator? Hvad? Rebekka. Lidt har De nu altid agiteret, rektor Gylling. Gylling. Nå ja, sådan for min private fornøjelse. Men herefterdags skal det så sandelig bli’ alvor af. – Læser De nogensinde de radikale blade? Rebekka. Ja, jeg vil ikke skjule for Dem – Gylling. Kære frøken, der er ikke noget at sige på dét. Man kan jo ikke forlange af Dem, som fruentimmer, at De skal ta’ afgjort parti i det politiske. Men De har altså læst, hvorledes disse selvbestaltede folketalere har overfuset mig? Hvilke grovheder de har troet at turde tillade sig? Rebekka. Ja, men jeg synes De har bidt ganske fyndigt fra Dem. Gylling. Det har jeg. Det tør jeg selv sige. Skal jeg endelig træde offentlig op, så er jeg tilforladelig ikke til sinds godvillig at lægge ryggen tilrette. Men lad os ikke komme ind på dette sørgelige og oprivende kævl. Sig mig heller hvorledes De egentlig trives her på Rosmerholm efter at De er ble’t alene, – efter at vor stakkers Beate –? Rebekka. Jo tak; jeg trives nok så godt. Det store savn er der jo; men ellers – Gylling. Tænker De at bli’ her – sådan stadigt – og styre for Rosmer? Rebekka. Å kære rektor, jeg tænker såmænd hverken det ene eller det andet. Jeg er jo ble’t så husvant at jeg næsten synes jeg hører til her, jeg også. Gylling. Ja det gør De da vel rigtignok. Rebekka. Og så længe herr Rosmer finder at jeg kan være til nogen hygge og nytte for ham, – ja, så blir jeg her naturligvis. Gylling. Ved De hvad, – der er noget stort i dette, for en kvinde, således at la’ hele sin ungdom gå hen under opofrelser for andre. Rebekka. Ja, hvad havde jeg ellers havt at leve for. Gylling. Først det tunge stræv med Deres lamme, gigtbrudne far – Rebekka. Å min plejefar var ikke altid slig, som i de sidste år da Dé kendte ham. Han var rask og rørig nok før, må De tro. Men det var jo et forfærdeligt distrikt, han havde der oppe i Finmarken. Og da vi så flytted her ned, ja, da kom der jo en hård tid inden han fik stridt ud. Gylling. Blev den ikke endda tungere for Dem, den tid, som kom bagefter? Rebekka. Hvor kan De tale om dét! Så inderligt som Beate og jeg var kommet til at holde af hinanden. Og så sørgeligt, som hun trængte til pleje og skånsom omgang. Gylling. Tak og pris skal De ha’, fordi De mindes hende med overbærenhed. Rebekka (flytter sig lidt nærmere.) Kære rektor, De siger dette så vakkert og hjerteligt, så jeg er viss på der ikke ligger nogen mis stemning under. Gylling. Misstemning? Hvad mener De med det? Rebekka. Nå, det vilde jo slet ikke være så underligt om De følte det som noget pinsomt at se mig fremmede menneske gå her og styre og råde her i huset – Gylling. Nej, men hvor i al verden –! Rebekka. Men det gør De altså ikke. (rækker ham hånden.) Tak, kære rektor! Tak, tak for det. Gylling. Men hvor i al verden har De kunnet falde på en sådan tanke? Rebekka. Jeg begyndte at bli’ bange siden De kom så sjelden ud til os. Gylling. Da har De sandelig været artig på vildspor, frøken West. Og desuden, her er jo ingen ting forandret i realiteten. Det var jo Dem, og Dem alene, som førte styret allerede i stakkers Beates sidste ulykkelige levetid. Rebekka. Det var nu mere som et slags regentskab i husfruens navn. Gylling. Hvorom alting er –. Ved De hvad, frøken West, – jeg for min del skulde sandelig ikke ha’ noget imod om De –. Men det går vel ikke an at sige det. Rebekka. Hvilket, mener De? Jo, sig det. Gylling Om det kunde føje sig så at De blev den bortgangnes efterfølgerske ikke blot i gavnet men også i – Rebekka (afbryder ham alvorligt.) Skam Dem dog, rektor Gylling. Hvor kan De sidde og spase om sådant? Gylling. Å ja, min ven Rosmer synes kanske han har fåt mere end nok af ægtestanden. Men alligevel – Rebekka. Ved De hvad, – jeg må næsten le af Dem. Gylling. Alligevel –. Sig mig en gang, frøken West, – hvis det er tilladt at spørge, – hvor gammel er De nu? Rebekka. Med skam at sige så har jeg desværre fyldt de ni og tyve. Jeg går såmænd i det tredivte, herr rektor. Gylling. Ja, ja. Og Rosmer er godt og vel tre og firti. Jeg synes det vilde passe bra’. Rebekka. (rejser sig.) Ja-visst, Ja-visst. Det vilde passe udmærket. – Drikker De té med os iaften? Gylling. Ja, det var min hensigt. For jeg har adskilligt at tale med den gode ven om. – Og – for at De ikke skal nære de gale tanker om mig, så vil jeg se herud alt som tiest, ligesom i gamle dage. Rebekka (glad oplivet.) Å ja, gør endelig det! (ryster hans hænder.) Tak, tak! De er da rigtig inderlig snil alligevel. Gylling. Så? Det er såmænd mere end jeg får høre hjemme. (Johannes Rosmer kommer ind fra højre. ydertøjet har han lagt af udenfor.) Rebekka. Ser De hvem hér er, herr Rosmer! Johannes Rosmer. Madam Helset fortalte det. (Rektoren har rejst sig.) Rosmer (trykker hans hænder.) Velkommen til huset igen, Gylling. (lægger hænderne på hans skuldre og ser ham ind i øjnene.) Velkommen, du kære, kære gamle ven. Det var nok dét jeg vidste at éngang måtte det bli’ som før imellem os. Gylling. Men menneske, – har du også været inde på den forrykte indbildning at der skulde være noget ivejen! Rebekka (til Rosmer.) Ja tænk, hvor dejligt at det bare var en indbildning. Rosmer. Var det virkelig det, Gylling? Men hvorfor trak du dig da så rent tilbage fra os? Gylling (alvorlig og dæmpet.) Fordi jeg ikke vilde gå her som et levende minde om dine ulykkelige år – og om hende, – som endte i mølledammen. Rosmer. Det var jo vakkert tænkt af dig, kære Gylling. Du er jo altid så hensynsfuld. Men det var aldeles unødvendigt at bli borte af den grund. Kom, lad os sætte os i sofaen. (de sætter sig.) Nej, det står sandelig ikke for mig som nogen pine at tænke på Beate. Vi taler daglig om hende. Hun hører endnu ligesom huset til, synes vi. Gylling. Gør I virkelig det? Rebekka (tænder lampen.) Ja, det gør vi da rigtignok. Rosmer. Det er jo så lige til. Både Rebek– både frøken West og jeg holdt jo så inderlig af den stakkers hjemsøgte. – Å, det er dog en stor, velsignet lykke, det, ikke at ha’ noget at bebrejde sig – Gylling. I kære, prægtige mennesker. Fra nu af kommer jeg ud til jer hver dag. Rebekka (sætter sig i en lænestol.) Ja, lad mig nu bare se at De holder ord. Rosmer (noget dvælende.) Jeg skulde højlig ønsket at omgangen mellem os aldrig var ble’t afbrudt. Der er mangt og meget, som jeg så gerne vilde tale uforbeholdent med dig om. Sådan lige ud af hjertet. Rebekka. Ja ikke sandt, herr Rosmer? Jeg synes, det måtte være så godt – mellem gamle venner – Gylling. Nå, du kan såmænd tro, jeg har ikke mindre at tale med dig om. For nu er jeg ble’t aktiv politiker, som du vel ved. Rosmer. Ja du er jo det. Gylling. Jeg måtte til det. For, ved du hvad, Rosmer, nu går det umulig an for nogen tænkende og retsindig mand at stå som ørkesløs tilskuer længer. Nu, da de radikale så sørgeligt er kommet til magten, – nu er det på høj tid –. Både jeg og hele vor lille vennekreds inde i byen, vi har nu sluttet os engere sammen for at virke i endrægtighed. Det er på høj tid, siger jeg! Rebekka (med et let smil.) Ja, er det ikke egentlig nu temmelig sent? Gylling. Unægtelig havde det været heldigst om vi havde standset strømmen på et tidligere tidspunkt. Men hvem kunde også forudse, hvad der vilde komme? Jeg i alle fald ikke. (rejser sig og går om på gulvet.) Jo, nu har jeg rigtignok fåt øjnene op. For nu er såmænd oprørsånden trængt ind i selve skolen. Rosmer. I skolen? I din skole? Gylling. Ja så sandelig er den det. I min egen skole. Hvad synes du? Jeg er kommen under vejr med at gutterne i øverste klasse, – den vil da sige en del af guterne – har stiftet en forening og dér holder de Mortensgårds avis. Rebekka. Å, «Blinkfyret». Gylling. Ja, synes De ikke det er en sund åndsføde for vordende embedsmænd? Men det traurigste ved sagen er at dette komplot omfatter alle de begavede gutter i klassen. Det er bare dosmerne og eftersidderne, som har holdt sig udenfor. Rebekka. Går da dette Dem så dybt til hjerte, rektor? Gylling. Om det gør! Således at se mig hæmmet og modarbejdet i min livsgerning! (sagtere.) Men jeg havde nær sagt at det fik endda være for hvad det var. Men nu kommer det allerværste. (ser sig om.) Her er vel ingen, som lytter ved dørene? Rebekka. Å, aldeles ikke. Gylling. Så skal I da vide at tvedragten er trængt ind i mit eget hus, i mit eget rolige hjem, – har forstyrret familjelivets fred for mig. Rosmer (rejser sig.) Hvad siger du! Rebekka (går hen til rektoren.) Men kære, hvad er der da hændt? Gylling. Vil De tænke Dem at mine egne børn –. Laurits er formand for skolekomplottet, – og Hilda har endogså indsmuglet en artikkel i dette gemene »Blinkfyret». Rosmer. Det havde jeg da aldrig tænkt, at hos dig, – i dit hus – Gylling. Nej, hvem kunde vel tænke noget sligt. I mit hus, hvor der kun har rådet en eneste samdrægtig vilje – Rebekka. Hvorledes tar Deres kone det? Gylling. Ja, se det er nu det mærkværdigste af alt sammen. Hun, som alle sine dage både i stort og i småt, har delt mine meninger og billiget alle mine anskuelser, hun er sandelig ikke ganske fri for at helde over til børnens side i enkelte stykker. Og således har jeg ufreden gående hjemme. Men jeg taler naturligvis så lides om det som muligt. Sligt bør jo helst dysses ned. (driver opover gulvet.) Å, ja, ja, ja. Rebekka (har nærmet sig Rosmer og siger sagte, hurtigt og ubemærket af rektoren.) Gør det! Rosmer (ligeså.) Ikke i aften. Rebekka (som før.) Jo netop. (går hen imod ovnen.) Gylling (kommer fremover gulvet.) Se her, min kære Rosmer, – her har vi et udslag af tidsånden, således, som den for øjeblikket er oppe hos os. Og denne fordærvelige, nedbrydende og opløsende tidsånd skulde jeg ikke bekæmpe med alle de våben jeg kan overkomme? Jo, det agter jeg rigtignok at gøre. Og det både i skrift og i tale. Rosmer. Har du nu også håb om at du kan udrette noget på den måde? Gylling. Jeg vil i alle fald aftjene min statsborgerlige værnepligt. Og jeg mener, det er enhver fædrelandssindet og for den gode sag bekymret mands skyldighed at gøre det samme. Se, derfor er det nærmest at jeg er kommet her ud til dig i dag – Rosmer. Hvad! Mener du at jeg også skulde –! Rebekka. Men kære rektor, De kender jo herr Rosmers ulyst – Gylling. Den ulyst må han overvinde. – Du følger ikke nok med, Rosmer. Du gør dig ingen forestilling om, hvorledes tilstanden er ude omkring i landet. Der er vendt op og ned på hvert eneste begreb. Det vil bli et kæmpearbejde at få alle de vildfarelser ryddet ud igen. Rosmer. Det tror jeg også. Men det slags arbejde ligger slet ikke for mig. Rebekka. Jeg tror, herr Rosmer er kommet til at se på tingene i livet med åbnere øjne end før. Gylling (studser.) Åbnere –? Hvad skal dét sige? – Rosmer, – du kunde dog vel aldrig være så svag at la’ dig dåre af den tilfældighed at massehøvdingerne har vundet en midlertidig sejr! Rosmer. Politik har jeg ingen forstand på. Men jeg synes der i de senere år er kommet mere selvstændighed ind i de enkeltes tænkning. Gylling. Det tar du nok betydelig fejl i. Forhør dig bare om hvad det er for meninger, som har kurs blandt radikalerne både her ude og inde i byen. Det er ikke andet end den visdom, som forkyndes i «Blinkfyret». Rebekka. Mortensgård skal ha stor magt over mange her omkring. Gylling. Ja, tænke sig til, – en mand med en så tilsmudset fortid. Et menneske som for usædeligt forhold dømmes fra sin lærerbestilling. Han gir sig til at være folkeleder. Og det går. Det går virkelig. Nu vil han udvide sit blad. Jeg ved fra sikker kilde at han søger efter en habil medarbejder. Men den udvidelse af «Blinkfyret», den skal nu ikke gå så glat for sig. Rosmer. Tænker du og de andre på at stille noget op imod? Gylling. Ja netop. Vi har købt «Amtstidenden». Pengespørsmålet frembød ingen vanskeligheder. Men, – ja nu er jeg inde på mit ærinde til dig. Det er ledelsen, – den journalistiske ledelse, som det kniber med, ser du. Sig mig, Rosmer, skulde ikke du for den gode sags skyld føle dig opfordret til at overta’ den? Rosmer. Jeg! Rebekka. Nej, men hvor kan De tænke –! Gylling. At du ikke vil ta’ del i folkemøderne og udsætte dig for, hvad dér vanker, det kan jeg jo nok forstå hos en mand som du. Men en redaktørs mere tilbagetrukne virksomhed – Rosmer. Nej, nej, kære ven, det må du ikke be’ mig om. Gylling. Jeg selv skulde så inderlig gerne forsøge mig i dén retning også. Men det vilde bli’ aldeles uoverkommeligt for mig. Jeg er allerede i forvejen så bebyrdet med en utallighed af gøremål –. Du derimod, som nu ikke længer er trykket af nogen embedsgerning –. Vi andre vil naturligvis hjælpe dig så godt vi formår. Rosmer. Jeg kan det ikke, Gylling. Jeg duer ikke til det. Gylling. Duer ikke. Det samme sa’ du, da din far skaffed dig kaldet – Rosmer. Jeg havde ret. Derfor gik jeg også min vej.t. Gylling. Å, bliv du bare lige så god redaktør, som du var prest, så skal vi være fornøjet. Nå så låner du os da vel dit navn i alle fald. Rosmer. Mit navn? Gylling. Ja, allerede navnet Johannes Rosmer vil være en vinding for bladet. Vi andre går jo og gælder for udprægede partimænd. Jeg selv skal endog være udskreget som en arg fanatiker. Derfor kan vi ikke regne på at vinde nogen synderlig indgang hor de vildledte masser. Du derimod, – du har altid holdt dig udenfor striden. Dit milde redelige tænkesæt, – din uantastelige hæderlighed er kendt og skattet af alle her omkring. Og så den agtelse og respekt, som din tidligere prestelige stilling omgir dig med. Og så endelig familjenavnets ærværdighed. Rosmerne til Rosmerholm, prester og officerer, korrekte hædersmænd alle sammen, som nu snart i et par århundreder har siddet her som de første i distriktet. Du skylder dig selv og din slægts traditioner at værne om alt det, som hidtil har været godkendt i vort samfund. – Ja, hvad siger Dé, frøken West? Rebekka (med en let, stille latter.) Kære rektor, for mig er dette her så usigelig latterligt at høre på. Gylling. Hvad for noget! Laterligt? Rebekka. Ja, for nu vil jeg sige Dem rent ud – Rosmer. Nej, nej. Hvis det skal så være, så lad mig heller selv – Gylling (ser afvekslende på dem.) Men hvad i al verden, kære venner –? Hm. (Madam Helset kommer i døren til højre.) Madam Helset. Der er en mand ude i køkkengangen. Han si’er, han vil hilse på provsten. Rosmer (lettet.) Så. Ja bed ham værs’god komme ind. Madam Helset. Her ind i stuen? Rosmer. Ja vel. Madam Helset. Men han ser nok ikke slig ud, at en kan slippe ’en ind i stuen. Rebekka. Hvorledes ser han da ud, madam Helset? Madam Helset. Å, det er nok ikke videre, det, frøken. Rosmer. Sa’ han ikke, hvad han heder? Madam Helset. Jo, jeg synes han sa’, han hed k Hetman. Rosmer. ? Kender ikke nogen af det navn. Madam Helset. Ja og så sa’ han at han hed Uldrik ogsåørt. er () u! Gylling. Den forlorne Ulrik Hetman?RSå han er i live endnu.KrDet sidste jeg hørte o. s. v. Rosmer. Bed ham komme ind, madam Helset. Madam Helset. Jaja. (hun går.) Gylling. Vil du virkelig tåle det menneske i din stue? Rosmer. Å du ved da at han var min gamle lærer. gts .Kr.Ja jeg ved at han gik her og propped dig hodet fuldt med oprørsk lærdom og at din far så jog ham på porten med sin ridepidsk. Gylling. ※ Det sidste, jeg hørte om ham, var at han var sat ind i arbejdsanstalten. (Madam Helset åbner døren til højre for Ulrik Hetman, går igen og lukker efter ham. Han er en staselig skikkelse med gråsprængt hår og skæg. For resten klædt, som en almindelig landstryger. Ingen overfrakke; dårligt skotøj; skjorte ses ikke. Gamle sorte hansker påtrukne; en blød smudsig bulehat sammenklappet under armen og en spasérstok i hånden.) R.Far var major※ i sit hus også.※ her hjemme ※ Tak du din gud for det, min kære R. Ulrik Hetman (først usikker, går så raskt hen til rektoren og byder hånden frem.) God dag, Rosmer! Gylling. Undskyld – Hetman. Havde due ventet at du skulde få se mige ?igen? Og det indenfor disse forhadte mure Gylling. Undskyld –. (peger.) Dér – Hetman (vender sig.) Joh. min gut, du hvem jeg har elsket mest – Rigtig ja; der har vi ham. God dag, r ※ Jeg vilde ikke passere Rosmerholm forbi uden at aflægge en visit. Rosmer. Rejsende er altid velkomne hos os. Hetman. Jeg havde ikke noget kort hos mig. Men jeg håber at den ældre dame, som jeg traf udenfor, har anmeldt mig på behørig måde? Nå, så er det godt. (bukker for Rebekka.) Ah, fru provstinden, naturligvis. Rosmer. Frøken West. Hetman. Formentlig en nær pårørende. Og dér – (peger mod rektoren.) En embedsbroder kan jeg se. Rosmer. Rektor Gylling. Hetman. Gylling. Gylling? Bi lidt. Har ikke De studeret filologi? Gylling. Jo selvfølgelig. Hetman. Men Donnerwetter, så har jeg jo kendt dig – Gylling. Undskyld – Hetman. Var ikke du – Gylling Undskyld – Hetman. – en af disse dydens riddere, som fik mig exkluderet af studentersamfundet? Gylling. Det kan gerne være. Men jeg protesterer imod ethvert nærmere bekendtskab. Hetman. Nå, nå; nach Belieben, herr rektor. Det kan komme mig ud på et. Ulrik Hetman blir den mand han er alligevel. Rebekka. De agter Dem vel indover til byen, herr Hetman? Hetman. Ja, fru pastorinde; jeg gør så. Jeg vilde så usigelig nødig tabe noget i en ung, smuk, elskværdig og beleven dames agtelse. Men desværre, – jeg nødes til at tilstå det, – jeg kender endnu ikke denne del af landet. Gylling. Så. De skal dog ellers ha’ vanket adskillig om i bygderne, efter hvad jeg har hørt. Hetman. (barskt.) Det er sandt, herr professor. Jeg har foretaget temmelig omfattende rejser. (til Rosmer.) Men nu skal du høre min plan. Jeg har bestemt mig til at holde en række foredrag landet rundt. Og så tænker jeg at ta’ mit udgangspunkt her, endskønt – mit navn er vel ikke videre udbredt på disse kanter? Rosmer. Nej, det tror jeg ikke. Hetman. Å nej, det er jo heller ikke at vente af slige ravnekrogsborgere. (til Gylling.) Men sig mig, herr inspektør, – unter uns, – findes her et nogenlunde anstændigt, respektabelt og rummeligt forsamlingslokale i Deres ærede by? Gylling. Det rummeligste er arbejderforeningens sal. Hetman. Har herr docenten nogen kvalificeret indflydelse i denne visstnok meget gavnlige forening. Gylling. Jeg har ikke noget med den at skaffe. Rebekka, (til Hetman.) De bør henvende Dem til Peder Mortensgård. Hetman. Pardon, madame, – hvad er det for en idiot? Rosmer. Hvorfor skal De tro han er en idiot? Hetman. Hører man ikke straks på navnet at det er en plebejer. Gylling (nærmere.) Det svar havde jeg ikke ventet. Hetman. Herr skoledirektøren har kanske troet at Ulrik Hetmann var parat til at gøre sig gemen med alle og enhver? Men man får overvinde sin antipati når man står ved et vendepunkt i sit liv. Jeg vil sætte mig i forbindelse med personen, indlede underhandlinger – Rosmer. Står De virkelig for alvor på et vendepunkt? Hetman. For alvor, herr sogneprest? Hvor Ulrik Hetman står, der står han altid for alvor. Nu er det afgjort. En af dagene træder jeg ud af min mindre påagtede og påskønnede tilværelse. Den række af foredrag, som jeg kommer til at holde, – den skal udrede mit livs største og nyeste tanke. Rebekka. Hvilken tanke er det, herr Hetman. Å, sig det. Hetman. Nå, her, i en fortrolig kreds af nærmere eller fjernere bekendte er det jo ikke noget at lægge dølgsmål på. Jeg vil åbne min længe planlagte krig imod alle de jordbesiddende i landet. Gylling. Imod de jordbesiddende? Imod landalmuen altså? Hetman. Ja vel, herr institutbestyrer. Er De med på det? Gylling. Jeg er med for så vidt som jeg allerede står på krigsfod med det radikale flertal – Hetman. Sludder med flertal og sligt noget. Det er Bauerne overhodet, som jeg retter min krig imod. Både imod de store og de små. Både imod radikalerne og imod idioterne. Gylling. Men tillad mig, herr –; det går dog ikke an således uden noget som helst partisynspunkt – Hetman. Hør nu her. Og følg nøje med; så kanske De kan forstå mig. Sæt nu at jeg inde i byen associerer mig med en tre–fire kapitalister. Vi grundlægger en stor fabrik for tilvirkning af et eller andet produkt, som endnu ikke er opfundet. Gylling. Men hvor skal dette føre hen? Hetman. Geduld, herr skolekommissær. Til fremstillingen af dette produkt behøver vi alt det surstof som findes i eller som tilføres amtets luftmasse, – eller vi behøver alt kulstoffet i luften. Vi – jeg og de andre to–tre kapitalister kunde jo anvende det til at skabe diamanter af. Men i begge tilfælde vilde luften, hele amtets luft bli’ utjenlig både for menneskene og for de andre dyr og for alt det, som organisk er. Alle som én måtte de købe sin portion livsluft hos os, – kanske i dyre domme. Hvis ikke – heraus! Hvad siger De til det? Gylling. Jeg tror ikke autoriteterne her på stedet vilde tillade en sådan industri. Hetman. Det tror jeg heller ikke, min ærede herre. Og jeg tror heller ikke de vilde tillade det om vort omtalte lille bolag tog sig for at udnytte elven eller fjorden på slig vis at ikke fisk kunde færdes der, ikke fartøj flyde. (nærmere) Eller er De kanske ikke enig med mig i det? Gylling (viger et skridt tilbage.) Nå, nå, nå! Jo visst er jeg enig. Hetman. Jeg har en svag formodning om at De tror jeg lider under en eller anden mental sygdomsform. Men det er en vildfarelse for øjeblikket. Jeg har bare villet slå fast at vi alle er enige om at vor planets luft og vand er fælles gods for alle og enhver. Men når det gælder den faste jord, – grunden under vore fødder, som ingen kan undvære, ja, das ist was Anderes! Der er ingen, som knyr imod at det faste land på kloden er i hænderne på en forholdsvis liden bande av røvere, som har udnyttet det i århundreder, som udnytter det den dag idag og som agter at udnytte det gennem al fremtid. Ser De, mine e ærede herrer – og min smukke dame, det er denne dunk le livssag, som jeg vil lyse op i. Gylling. Tviler på at det blir noget lønnende foretagende. Hetman. Hvad bryr jeg mig om løn! Det er tanken, – min største og min nyeste tanke, som det for mig gælder om. Det kom over mig som et lyn at menneskehedens retsbevidsthed lider under et partielt vanvid. Det er kærnen. Den tanke har jeg fra oven, – eller fra neden, – eller fra de dunkle usporlige magter. Jeg har den gennem en inspiration, siger jeg. Derfor er den min alene. Og nu går jeg ind til byen og skænker menneskeheden den. Rebekka. Men tillad mig, herr Hetman, – den tanke er nok ikke så ganske ny. Hetman (farer sammen.) Hvad siger De, – min skønne frue! Er ikke min tanke ny! Rebekka. Desværre, ikke ganske. Vi har netop i vinter læst en bog, som hander om noget lignende. Hetman (til Rosmer.) Taler denne dame sandhed. Rosmer. Ja det forstår sig. Hetman. Og i den bog findes det om jorden og –? Rosmer. Det er dét, bogen drejer sig om. Hetman (bleg og vaklende.) Forsamlingen vil – godhedsfuldt – tillade at – at jeg sætter mig. (Han glider ned i en lænestol og sidder forover med hænderne på knæerne.) Rebekka. Skal jeg ikke bringe Dem noget? Et eller andet –? Hetman. (stirrer frem for sig.) For sent. Kommen for sent. Denne gang også. Alltid for sent. Gylling. Det gør jo egentlig ikke noget. For de fleste folk heromkring vil det vist være noget ganske nyt. Hetman (med et jammerfuldt blik.) Hvad kan det gavne eller glæde mig om al verden trode det var nyt, nu, da jeg selv ved at det ikke er det. Rebekka. Å, hvor jeg ønsker at jeg ingen ting havde sagt. Hetman (rejser sig.) Skønne dame, – det var et hårdt stød, som Deres sandhedskærlighed tilføjed mig. Jeg havde gåt og gemt på denne tanke, ruget over den med skinsyg kærlighed, følt den vokse, syntes ikke jeg kunde nænne at slippe den ifra mig. Og nu, da jeg slipper den, nu kommer jeg for sent. Denne gang også. Nå, nå, nå! Ingen medlidenhedens tårer, mine herskaber. Jeg tåler ikke nogen medynk. Fortjener heller ikke nogen. Der er kanske en retfærdig nemesis i dette. Kanske har der været et eller andet i min måde at leve livet på – Rosmer. Ja, tror De ikke selv det? Hetman. Jeg vil iføre mig et nyt menneske. Og så vil jeg få et par aftenunderholdninger i stand. Lidt deklamation og sang og sligt noget. (til Gylling.) Findes der en afholdsforening i byen? En total-afholdsforening? Det gør der naturligvis. Gylling. Ja. Jeg er selv formand. Hetman. Nej virkelig? Det havde jeg ikke trod. Nå, da er det ikke umuligt, at jeg kommer hjem til Dem og skriver mig ind for en uges tid. Gylling. Undskyld, men vi modta’r ikke medlemmer på ugevis. Hetman. A la bonheur. Ulrik Hetman har aldrig rendt den slags foreninger på dørene. (vender sig.) Men jeg tør ikke forlænge min visit i dette hyggelige hus. Jeg må se at komme mig indover til byen og vælge mig et passende logis. Der findes dog vel et ordentligt hotel, vil jeg håbe. Rebekka. Vil De ikke drikke lidt varmt før De går? Hetman. Hvad slags varmt, min nådige? Rebekka. En kop té eller – Hetman. Jeg takker husets rundhåndede værtinde så mange gange. Men jeg lægger ikke gerne beslag på den private gæstfrihed. (bukker.) Far vel, mine herskaber! (går mod døren men vender om.) Å, det er s’gu sandt –. Pastor Rosmer, vil du gøre din gamle ven en liden tjeneste for mangeårigt venskabs skyld? Rosmer. Ja gerne. Hvad er det? Hetman. Ser du, jeg rejser til fods denne gang. Min garderobe blir sendt bagefter. Kunde du låne mig en strøgen mansketskjorte for en dags tid eller to? Rosmer. Meget gerne. Er der ikk noget andet? Hetman. Jo ved du hvad, – du kunde kanske undvære en ældre, benyttet overfrakke? Rosmer. Å ja, det kan jeg visst. Hetman. Og så kanske et par vinterstøvler, du. Jeg har været så uforsigtig at ta’ bare dette lette forårs skotøj med. Rosmer. Det skal der nok bli’ råd for. Så snart vi får vide adressen, skal vi sende sagerne ind. Hetman. På ingen måde. Sli ulejlighed. Jeg tar de bagateller med. Rosmer. Godt, godt; så følg med her ud. Rebekka. Lad heller mig. Jeg og madam Helset skal nok besørge det. (hun går ud til højre.) Rosmer. Er der ikke ellers noget, jeg kunde tjene med? Hetman. Jeg ved i sandhed ikke, hvad dét skulde være. Jo, død og plage, – når jeg tænker mig om – har Du tilfældigvis otte kroner på dig? Rosmer. Nu skal vi se. (åbner portemonæen.) Her har jeg en tikroneseddel. Hetman. Ja ja, det kan være det samme. Jeg kan ta’ den. Får den altid vekslet inde i byen.Tak så længe. Husk på at det var ti, jeg fik. Lev vel, mine højagtede herrer. (Han går mod højre, hvor Rosmer tar afsked og lukker døren efter ham.) Gylling. Gud forbarme sig, – dét var altså den engang så glimrende Ulrik Hetman! Rosmer. Trin for trin må det altså være gåt nedover med ham. Gylling. Så fejret som han var. Hele hovestadens løve – trods alle de udskejelser, han gjorde sig skyldig i. Men så kom hans berygtede bog. Og den knuste ham. Rosmer. Skulde han ikke stå til at redde endnu? Gylling. Han? Rosmer. Skulde det ikke være muligt at få rejst ham op? Gylling. Å kære, hvorledes skulde vel dét gå til? Rosmer. Jeg mener, ved at ta’ sig skånsomt, – kærligt af ham; vise ham tillid; bygge på hans gode forsætter. Der var jo dog oppe i ham ligesom et slags selverkendelse. Gylling. Bygger du på stemninger hos slig en? Rosmer. Jeg vilde så gerne. Gylling. Ja, du, Rosmer, du har altid havt håb, hvor ingen anden havde det. Rosmer. Lad os sætte os. Og så vil jeg tale med dig. Gylling. Ja, lad os. (De sætter sig i sofaen.) Rosmer (lidt efter.) Synes du ikke vi har det godt og hyggeligt her? Gylling. Jo, nu er her ble’t godt og hyggeligt – og fredsomt. Ja, du har fåt dig et hjem, du Rosmer. Og jeg har mistet mit. Rosmer. Kære, sig ikke så –. Det, som nu er splittet, det vil nok heles igen. Gylling. Aldrig. Aldrig. Det kan aldrig bli’ som før. Rosmer. Vi to har nu ståt hinanden nær i så mange, mange år. Synes du det er tænkeligt at vort venskab kunde gå overstyr? Gylling. Jeg ved ikke den ting i verden som kunde bryde imellem os. Hvorledes falder du på sligt? Rosmer. Fordi du lægger en så afgørende vægt på forskel i meninger og anskuelser. Gylling. Nå ja; men vi to er da så omtrent enige. I de store spørsmål i alle fald. Rosmer. Nej. Ikke nu længer. Gylling (vil springe op.) Hvad er dette her! Rosmer (holder på ham.) Nej, du må bli’ siddende. Jeg bér dig, Gylling. Gylling (sidder.) Hvad er det for noget? Jeg forstår dig ikke. Tal da rent ud. Rosmer. Der er kommet en ny sommer i mit sind. Og jeg står nu dér – Gylling. Hvor, – hvor står du? Rosmer. Dér, hvor dine børn står. Gylling. Du? Du! Det er da vel umuligt! Hvor står du, siger du! Rosmer. På samme side, som Laurits og Hilda. Gylling. (sænker hodet.) Frafalden. Johannes Rosmer frafalden. Rosmer. Jeg skulde ha’ følt mig så stille og så inderlig lykkelig ved det, som du kalder frafaldet, dersom jeg ikke havde vidst at jeg måtte volde dig denne bittre sorg. Gylling. Rosmer, – Rosmer. Dette forvinder jeg aldrig. (bøjer sig forover.) Å at også du kan ville være med og række hånd til fordærvelsens og forstyrrelsens værk i dette ulykkelige land. Rosmer. Det er frigørelsens værk, jeg vil være med på. Gylling. Ja, jeg ved det nok; således kaldes det jo både af forførerne og af de vildledte. Men synes du da, at der er nogen frigørelse at vente af den ånd, som nu holder på at forgifte hele vort offentlige liv? Rosmer. Jeg slutter mig ikke til den ånd som råder. Ikke til noget parti. Jeg vil prøve på at samle menneskene sammen. Så mange og så inderligt som jeg formår det. Jeg vil leve og sætte alle mine livsens kræfter ind på at skabe det sande demokrati i landet. Gylling. Så du synes ikke vi har demokrati nok? Er vi ikke alle sammen på gode veje til at drages ned i det mudder, som kan passe for almuen eller for pøbelen. Rosmer. Just derfor stiller jeg demokratiets opgave. Gylling. Hvilken opgave? Rosmer. At gøre alle mennesker i landet til adelsmennesker. Gylling. Alle mennesker –! Rosmer. Så mange som muligt i alle fald. Gylling. Ved hvilke midler? Rosmer. Ved at frigøre sindene og luttre viljerne, tænker jeg. Gylling Vil du frigøre dem og luttre dem? Rosmer. Jeg vil søge at vække dem til det. Gøre det, – det må de selv. Gylling. Og du tror de kan? Rosmer. Ja. Gylling. Ved egen kraft? Rosmer Ja netop ved egen kraft. Gylling (rejser sig.) Er dette at tale, som det sømmer sig en prest? Rosmer. Jeg er ingen præst længer. Gylling. Ja men – din barnetro da –? Rosmer (rejser sig.) Den har jeg ikke længer. Gylling. Du har ikke –! Rosmer. Jeg har opgi’t den. Jeg måtte opgi’ den, Gylling. Gylling. Ja så. Ja, ja, ja. Det ene følger vel med det andet. Var det derfor at du trådte ud af kirkens tjeneste? Rosmer. Ja, da jeg blev klar over mig selv, da jeg fik fuld visshed for at det ikke bare var en forbigående anfægtelse, men at det var noget, som jeg aldrig mere kunde eller vilde komme ifra, – da gik jeg. Gylling. Så længe har det altså varet. Og vi, – dine venner har ikke vidst det. Rosmer, Rosmer, – hvor kunde du dølge den sørgelige sandhed for os? Rosmer. Fordi det var en sag, som kun vedkom mig alene. Og så vilde jeg da ikke volde dig og vennekredsen nogen unødig sorg. Jeg tænkte, jeg vilde bli’ ved at leve her, stille og glad og lykkelig. Læse og fordybe mig i alle de bøger, som før havde været lukkede bøger for mig. Rigtig inderlig leve mig ind i den store sandhedens og frihedens verden, som nu var ble’t mig åbenbaret. Gylling. Frafalden. Hvert ord vidner om det. Men hvorfor bekender du så dette lønlige frafald alligevel? Og hvorfor just nu? Rosmer. Det har du tvunget mig til. Gylling. Jeg? Rosmer. Da jeg fik høre om din voldsomme færd ved møderne, – da jeg læste om al den ukærlige tale, – al den hadefulde, forfølgelsessyge tale, som du dér førte –. Å, Gylling, – at du, du, kunde bli sådan! Da stod pligten uafviselig for mig. Menneskene blir onde under den strid, som nu pågår. Her må komme fred og forsoning. Og det vil jeg være med at skaffe tilveje. Jeg vil prøve på det i alle fald. Vil ikke du også det, Gylling? Gylling. Aldrig i dette liv slutter jeg forlig med de nedbrydende magter i samfundet. Rosmer. Så lad os da i det mindste kæmpe imod hinanden, således som venner, som brødre kæmper når vi endelig må det. Gylling. Hvo som ikke er med mig i de afgørende livssager, ham kender jeg ikke mere. Og ham skylder jeg ingen hensyn. Rosmer. Gælder det også mig? Gylling. Du har selv brudt med mig, Rosmer. Rosmer. Men er da dette et brudd! Gylling. Dette! Det er et brudd med alle dem, som hidtil stod dig nær. Nu får du ta’ følgerne. (Rebekka kommer ind fra højre med en témaskine, som hun sætter på bordet.) Rebekka. Se så. Nu gik han, det stakkers ulykkelige menneske. Nu skal vi ha’ det godt. Kom her og sæt Dem, rektor. Gylling. Farvel, frøken West. Her har jeg ikke mere at gøre. Rebekka (spændt.) Hvad er det? (ser på Rosmer.) Har De –? Rosmer. Nu ved han det. Gylling. Jeg slipper dig ikke, Rosmer. Jeg skal tvinge dig tilbage til os igen. Rosmer. Did kommer jeg aldrig mere. Gylling. Vi skal få se. Du er ikke den, der holder ud at stå som en ensom mand. Rosmer. Jeg er ikke så ensom, som du tror. Du glemmer Rebekka. (tar hendes hånd.) Vi er to om ensomheden her. Gylling. Ah! (en mistanke skyder op i ham.) Dette også! (afviser tanken.) Nej, nej, det var stygt –. Tilgiv mig. Rosmer. Hvad? Hvilket? Gylling. Ikke videre om det. Fy! Tilgi’ mig. Far vel. (går mod baggrunden.) Rosmer (følger efter og råber:) Gylling! Jeg slipper dig ikke således. Imorgen kommer jeg ind til dig. Gylling (vender sig i forstuedøren.) I mit hus får du aldrig sætte din fod mere. (Han tar sin hat og frakke og går.) (Rosmer står en stund i den åbne dør; derpå lukker han den og går hen til bordet.) Rosmer. Det gør ikke noget, Rebekka. Vi skal nok holde det ud. Vi to gode venner. Du og jeg. Rebekka. Hvad tror du han mente da han sa’: fy? Rosmer. Kære, bryd dig ikke om det. Han trode ikke selv, hvad han sa’. Men imorgen vil jeg ind til ham. God nat. Rebekka. Går du op så tidligt i aften også? Efter dette? Rosmer. I aften som ellers. Du ser, jeg er ganske rolig, kære Rebekka. Tag du det også med ro. God nat. Rebekka. God nat. Og sov vel. (Rosmer går ud gennem forstuedøren; man hører ham derpå opad en trappe.) (Rebekka trækker i en klokkesnor ved ovnen.) (Lidt efter kommer madam Helset ind fra høre.) Madam Helset. Jeg skal vel ta’ af bordet,frøken? Rebekka. Ja, vil De være så god. Madam Helset (rydder op.) Det var da svært så tidligt rektoren gik ikveld. Rebekka. Jeg tænker, vi har ham her igen imorgen. Madam Helset. Det blir nok ikke noget af. For det trækker op til stygt vejr. Rebekka (pakker sin sykurv.) Det var jo bra’. Så kanske jeg også kan få se hvide heste på Rosmersholm. Madam Helset. Gud forlade Dem, frøken! Snak da ikke så fælt. Rebekka. Nå, nå, nå – Madam Helset. Tror rigtig frøkenen her er nogen, som skal gå bort nu? Rebekka. Nej så mæn om jeg tror. Men der er så mange slags hvide heste i denne verden, madam Helset. Ja god nat da. Nu går jeg ind til mit. Madam Helset. God nat frøken. (Rebekka går med sin sykurv ud til højre.) Madam Helset (rydder af og småsnakker med sig selv.) Jøsses – Jøses. Den frøken West. Som hun kan snakke iblandt! Anden akt. (Johannes Rosmers arbejdsværelse. Dør i baggrunden; ligeså til venstre. Bogskabe og hylder ved væggene. Et vindu til højre og foran samme skrivebordet, bedækket med bøger og papirer. Tarvelige møbler. Et bord med tæppe fremme på gulvet.) (Johannes Rosmer sidder i en højrygget stol ved skrivebordet. Foran ham ligger papirer, hvori han retter og tilføjer. Han er klædt i husfrakke.) (Det banker på døren til venstre.) Rosmer (uden at vende sig.) Kom kun ind. (Rebekka West i morgenkjole kommer ind.) Rebekka. God morgen. Rosmer (blader i papirerne.) God morgen, kære. Er der noget du vil. Rebekka. Jeg vilde bare høre om du har fåt sove godt. Rosmer. Udmærket. (vender sig.) Og du? Rebekka. Jo tak, så ud på morgenstunden – Rosmer. Jeg ved ikke på lang tid jeg har følt mig så let om hjerte, som efter jeg har fåt sagt det. (Rebekka sætter sig hos ham på en stol ved skrivebordet.) Rebekka. Ja, du skulde ikke ha’ tiet så længe. Rosmer. Jeg begriber ikke selv at jeg kunde være så fejg. Rebekka. Nå, det var da ikke egentlig af fejghed – Rosmer. Jo, jo, Rebekka, – når jeg ser til bunds i det, så var der noget fejghed med. Rebekka. Så var det jo dobbelt kækt, at du brød overtvert. – Men nu vil jeg fortælle dig noget, som jeg har gjort, og som du ikke må ta’ mig fortrydeligt op. Rosmer. Fortrydeligt? Kære, hvor kan du tro –? Rebekka. Jo det var kanske lidt egenmægtigt af mig, men – Rosmer. Nå, så lad mig høre da. Rebekka. I går aftes, da denne Ulrik Hetman skulde til at gå – så gav jeg ham nogle linjer med til Mortensgård. Rosmer. Men kære Rebekka –! Nå, hvad skrev du da? Rebekka. Jeg skrev at han vilde vise os en god tjeneste dersom han tog sig lidt af det ulykkelige menneske og hjalp ham med hvad han kunde. Rosmer. Kære, det skulde du ikke ha’ gjort. Du har bare skadet Hetman med det. Og Mortensgård er jo et menneske, som man helst bør holde sig fra. Ja, du kender ham jo ikke. Men jeg har sandelig havt mere end nok at bestille med ham. Rebekka (prøvende sig frem.) Tror du da ikke, Rosmer, at det nu kunde være ganske bra’ om du kom i et godt forhold til ham? Rosmer. Jeg? Til Mortensgård? Hvorfor det, mener du? Rebekka. Ja, egentlig trygge kan vi jo ikke være, nu, siden der er kommet dette imellem dig og dine gamle venner. Rosmer (læner sig tilbage og ser på hende.) Har du virkelig et øjeblik kunnet tro at Gylling eller nogen af de andre skulle ville ta’ hævn – Rebekka. I førstningen, kære –. Ingen kan vide så sikkert – Rosmer. Jeg trode dog, du kendte de mænd bedre end som så. De er hædersmænd ud og ind. I eftermiddag går jeg ind til byen og taler med dem. Du skal se, det vil lykkes mig at få dem alle sammen så vidt med mig at –. (ser madam Helset.) Hvad er det, madam Helset? Madam Helset (i døren til venstre.) Rektor Gylling står nede i forstuen. Rosmer. Gylling! Rebekka. Rektoren! Madam Helset. Han spør om han kan få snakke med provsten. Rosmer. (til Rebekka.) Hvad sa’ jeg! – Ja visst kan han så. (går til døren og råber ned ad trappen.) Kom her op, kære ven! Hjertelig velkommen skal du være! (Rosmer holder døren åben. Madam Helset går. Rektor Gylling, med hat i hånden men uden overfrakke, kommer ind.) Rosmer (stille, bevæget.) Jeg vidste nok, det ikke var sidste gang –. Gylling. Sagerne står anderledes idag end igår. Rosmer. Ja, ikke sandt, Gylling? Nu, da du har fåt tænkt dig om – Gylling. Du misforstår mig aldeles. Det er mig magtpåliggende at få tale under fire øjne med dig. Rosmer. Hvorfor må ikke frøken West –? Rebekka. Nej, nej, herr Rosmer. Jeg går. Gylling (ser nedad hendes morgenkjole.) Og så må jeg be’ frøkenen undskylde at jeg kommer her og overrasker Dem før De har fåt tid til at – Rebekka, (studser.) Hvorledes det? Finder De der noget i vejen for at jeg går her hjemme i morgenkjole? Gylling. Jeg ved jo ikke, hvad der er blet skik og brug her på Rosmersholm. Rosmer. Men idag er du da så besynderlig, Gylling. Rebekka. Far vel, herr rektor. (Hun går ud til venstre.) Gylling (sætter sig i stolen ved skrivebordet.) Jeg har ikke fåt lukket et øje siden igår. Jeg har ligget og tænkt og tænkt hele natten. Rosmer (sætter sig ved det andet bord.) Og hvad siger du så idag? Gylling. Det blir langt, Rosmer. Lad mig få begynde med en slags indledning. Jeg kan fortælle dig lidt om Ulrik Hetman. Rosmer. Har han været hos dig? Gylling. Nej. Han tog ind i et sjofelt hus. Slog sig ned i en sjofel knejpe, – i det sjofleste selskab naturligvis, – drak og trakterte så længe han havde noget. Siden skældte han hele kompaniet ud for pak og pøbel. Det havde han nu for resten ret i. Så fik han prygl og blev kastet ud i rendestenen. Rosmer. Han er vel uforbederlig da. Gylling. Yderfrakken havde han også sat i pant. Men den skal være ble’t indløst for ham. Kan du gætte, af hvem? Rosmer. Af dig selv kanske? Gylling. Nej. Af Mortensgård. Rosmer. Ja så. Gylling. Jeg har ladt mig fortælle at hans første visit galdt idioten og plebejeren. Rosmer. Han trængte vel til ham. Gylling Han gjorde vel det. (rykker sin stol lidt nærmere.) Men nu er vi inde på en sag, som jeg for vort gamle – for vort fordums venskabs skyld pligter at varsle dig om. Rosmer. Men kære, hvad er da dét? Gylling. Det er det, at der nok her i huset drives et og andet spil bag din ryg. Rosmer. Hvor kan du tro det? Er det Reb–. Er det frøken West, du sigter til? Gylling. Ja netop. Jeg kan jo nok forstå det fra hendes side. Hun har jo nu så længe været vant til at føre styret her. Men alligevel – Rosmer. Kære, du tar aldeles fejl. Vi to lægger ikke dølgsmål for hinanden på nogen verdens ting. Gylling. Har hun også tilståt for dig at hun er trådt i brevveksling med redaktøren af «Blinkfyret»? Rosmer. Å, du sigter til nogle linjer, som hun gav Ulrik Hetman med. Gylling. Nå, du har altså fåt vide det. Og billiger du at hun således indleder forbindelse med et menneske, som hver eneste uge søger at sætte mig i gabestokken både for min skolegerning og for min offentlige færd? Rosmer. Kære, den side af sagen har visst ikke tænkt på engang. Og for resten så har hun naturligvis sin fulde handlefrihed ligesom jeg har min. Gylling. Så. Ja, det hører vel til den nye retning, du nu er kommen ind på. Og der, hvor du står, der står vel frøken West også. Rosmer. Det gør hun. Vi to har trolig arbejdet os frem sammen. Gylling. Å du blinde, besnærede mand! Rosmer. Jeg? Hvor kommer du på det? Gylling. Fordi jeg ikke vover – ikke vil tænke det værste. Du sætter jo virkelig pris på mit venskab, Rosmer? Gør du ikke det? Rosmer. Det spørsmål behøver jeg vel ikke at svare på. Gylling. Nå; men der er andre ting, som kræver svar, – en fuld forklaring fra din side. Vil du finde dig i at jeg holder et slags forhør –? Rosmer. Forhør? Gylling. Ja, at jeg spør dig ud om et og andet som måské kan falde dig pinligt at svare på. Ser du, – dette med dit frafald, – nå, med din frigørelse, som du vel kalder det, – det hænger sammen med så meget andet, som du for din egen skyld må gøre mig rede for. Rosmer. Kære, spørg du om hvad du vil. Jeg har ingen ting at lægge skjul på. Gylling. Så sig mig da, – hvad tror du egentlig var den dybeste grund til at Beate endte sit liv? Rosmer. Kan du være i tvil om det? Eller, rettere sagte, kan der spørges om grundene til det, som en ulykkelig syg utilregnelig foretar sig? Gylling. Er du viss på at Beate var så aldeles utilregnelig? Lægerne mente i alle fald at det kanske ikke var så ganske afgjort. Rosmer. Hvis lægerne nogensinde havde set hende således, som jeg så mangen gang har set hende både nætter og dage, da vilde de ikke ha’ tvilet. Gylling. Jeg tvilte heller ikke den gang. Rosmer. Det var desværre umuligt at tvile. Jeg har jo fortalt dig om hendes vilde, sygelige lidenskabelighed, – som hun forlangte, jeg skulde gengælde. Å, den rædsel hun indgød mig! Og så hendes grundløse, fortærende selvbebrejdelser i de sidste år. Gylling. Ja, da hun havde fåt vide at hun for hele sit liv vilde bli børnløs. Rosmer. Nå, tænk dig altså, denne jagende kval over noget ganske uforskyldt – Gylling. Hm. Kan du huske om du den gang havde bøger i huset, som handled om ægteskabets hensigt, efter vor tids fremskredne opfatning? Rosmer. Jeg husker, at frøken West lånte mig et sådant værk. For hun beholdt jo en stor del af sin fars bogsamling, som du ved. Men kære, du tror da vel aldrig vi var så uforsigtige at indvie den stakkers syge i slige ting? Jeg kan forsikkre dig, vi har ingen skyld. Det var hendes egen syge hjerne, som jog hende ind på de vildsomme afveje. Gylling Et kan jeg i alle fald fortælle dig nu. Og det er at den stakkers forpinte og overspændte Beate gjorde ende på sit eget liv for at du skulde få leve lykkelig. Rosmer (farer ivejret.) Hvad vil du sige med det? Gylling. Nu skal du høre rolig på mig, Rosmer. For nu kan jeg tale om det. I det sidste leveår var hun to gange inde hos mig for at klage sin angst og sin fortvilelse. Rosmer. Over dette samme? Gylling. Nej. Den første gang kom hun ind og påstod at du var på frafaldets vej. At du vilde bryde med dine fædres tro. Rosmer. Det, du der siger, er umuligt, Gylling. Du må ta’ fejl. Så længe Beate leved, gik jeg i tvil og kamp med mig selv. Og den kamp udkæmped jeg ensom og i den fuldeste stilhed. Ikke en gang Rebekka – Gylling. Rebekka? Rosmer. Nå ja; frøken West. Jeg kalder hende Rebekka for nemheds skyld. Gylling. Jeg har lagt mærke til det. Rosmer. Derfor er det mig så ubegribeligt, hvorledes Beate kunde komme ind på den tanke. Og hvorfor talte hun aldrig til mig om det? Og det har hun aldrig gjort. Aldrig med et ord! Gylling. Hun bad og trygled om at jeg skulde tale til dig. Rosmer. Og hvorfor gjore du så ikke det? Gylling. Kunde jeg dengang et øjeblik tvile på at hun var sindsforvirret? En slig anklage imod en mand som du! Og så kom hun igen en gang til. Da var hun roligere at se til. Men da hun gik, sa’ hun: Nu kan de snart vente den hvide hesten på Rosmersholm. Rosmer. Ja, ja. Den talte hun så tidt om. Gylling. Og da jeg så prøvte at få hende bort fra de tanker, så svarte hun bare «Jeg har ikke lang tid igen. For nu må Johannes straks gifte sig med Rebekka». Rosmer (næsten målløs.) Hvad er det, du siger! Gylling. Det var onsdags eftermiddag. Lørdags aften kasted hun sig fra kloppen ned i mølledammen. Rosmer. Og du, som ikke varsled os –! Gylling. Du ved jo selv, hvor ofte hun lod ord falde om at nu måtte hun visst snart dø. Rosmer. Det ved jeg nok. Men alligevel o du skulde varslet os! Gylling. Det tænkte jeg også på. Men da var det for sent. Rosmer. Men hvorfor har du ikke siden –? Gylling. Hvad skulde det tjene til at komme her og pine og oprive dig end mere ved at røbe, hvad jeg har holdt for vilde indbildninger – lige til igår aftes. Rosmer. Altså ikke nu længer? Gylling. Så ikke Beate ganske klart, midt i sin angst, da hun sa’ at du vilde falde fra din barnetro? Rosmer. (ser frem for sig.) Ja, det er mig det ubegribeligste af alt. Det forstår jeg ikke. Gylling. Men jeg forstår det. Og nu spør’ jeg dig, – hvor megen sandhed ligger der i hendes anden beskyldning? I den sidste, mener jeg. Rosmer. Beskyldning? Var da det en beskyldning? Gylling. Du la’ kanske ikke mærke til, hvorledes ordene faldt. Hun vilde gå bort, sa’ hun –. Hvorfor? Nå? Rosmer. Jo, for at jeg kunde gifte mig med Rebekka. Gylling. Ordene faldt ikke ganske så. Beate udtrykte sig således «Jeg har ikke lang tid igen. For nu må Johannes straks gifte sig med Rebekka». Rosmer (rejser sig.) Nu forstår jeg dig, Gylling. Gylling. Og så? Hvad svar har du? Rosmer. På sligt noget? Det eneste rette svar vilde være at pege mod døren. Gylling (rejser sig.) Godt og vel. Rosmer. (stiller sig foran ham.) Hør nu her. I snart halvandet år, – siden Beate gik bort, – har Rebekka West og jeg levet alene her på gården. I al den tid har du kendt Beates beskyldning imod os. Men aldrig et øjeblik har jeg mærket at du tog anstød af at Rebekka og jeg leved sammen her. Gylling. Jeg vidste jo ikke før igår aftes at det var en frafalden mand og en – frigjort kvinde, som førte dette samliv. Rosmer. Aha! Du tror altså ikke at der hos frafaldne og frigjorte mennesker kan findes, hvad du kalder sædelighed? Gylling. Jeg bygger ikke stort på den slags sædelighed, som ikke har sin rod i kirkens tro. Rosmer. Og dette lar du gælde om Rebekka og mig også? Om mit og Rebekkas forhold –? Gylling. Jeg kan ikke til gunst for jer to fravige den mening at der vel ikke er nogen svælgende kløft mellem den fri tanke og – hm. Rosmer. Og hvad –? Gylling. – og den fri kærlighed. Rosmer. Og det skammer du dig ikke for at sige til mig! Du, som har kendt mig lige fra ungdommen af. Gylling. Just derfor. Jeg ved, hvor let du lar dig påvirke. Og denne din Rebekka –. Nå, denne frøken West, – hende kender vi jo egentlig ikke videre til. Kort og godt, Rosmer, – jeg opgir dig ikke. Og du selv, – du må søge at redde dig i tide. Rosmer. Redde mig? Hvorledes –? Madam Helset viser sig første gang. Gylling. Det sørgelige omslag, som er foregå’t i dig, det må dysses ned. Det er da ingen nødvendighed for at sligt noget udråbes over hele landet. Rosmer. Det er en nødvendighed for mig at komme ud af en falsk stilling. Gylling. Men du har en pligt imod din slægts traditioner. Husk på det. Rosmersholm har siden umindelige tider været som et arnested for tugt og orden, for respektfuld agtelse lige over for alt det, der er hævdet og godkendt i samfundet. Hele egnen har ta’t sit præg fra Rosmersholm. Det vil fremkalde en usalig, en ubodelig forvirring her omkring og vidt ud over, dersom det rygtes at du selv har brudt med, hvad jeg vil kalde den rosmerske familjetanke. Rosmer. Og jeg ser sagen så: det er min uafviselige pligt at bøde på, hvad slægten Rosmer har forbrudt gennem de lange, lange tider. Gylling. Sligt er ikke passeligt arbejde for dig. Du er skabt til at leve som den stille forsker. Rosmer. Ja, det kan så være. Men jeg vil nu med i livet en gang, jeg også. Gylling. I livet? Sig heller: i kamp på liv og død med alle dine venner. Rosmer. De er vel ikke alle sammen så fanatiske som du. Gylling. Du er en uerfaren sjæl, Rosmer. Du aner ikke, hvor overhændigt uvejret vil komme over dig. Madam Helset (glytter på døren til venstre.) Jeg skulde spørge fra frøkenen – Rosmer. Hvad er det? Madam Helset. Der er en nede, som gerne vilde snakke et ord med provsten. Rosmer. Er det Ulrik Hetman igen? Madam Helset. Nej, det er han, som heder Mortensgård. Rosmer. Mortensgård! Gylling. Aha! Så vidt er vi altså! Rosmer. Hvad vil han mig. Hvorfor lod De ham ikke gå igen! Madam Helset. Frøkenen sa’, jeg skulde spørge om han måtte komme op. Rosmer. Sig ham at her er nogen – Gylling. (til madam Helset.) Lad De ham bare komme. (Madam Helset går.) Gylling. Jeg viger marken – foreløbig. Men hovedslaget er ikke slåt endnu. Rosmer. Så sandt jeg lever, Gylling, – jeg har ikke noget med Mortensgård at skaffe. Gylling. Jeg tror dig ikke længer. Ikke på noget punkt. Ikke i noget forhold tror jeg dig herefter. Nu gælder det krig på kniven. Vi vil dog prøve om vi ikke kan få gjort dig uskadelig. Rosmer. Å Gylling, hvor dybt, hvor dybt du står nu. Gylling. Jeg? Og det siger en sådan en, som du er. Husk på Beate. Rosmer. Kommer du igen tilbage til det! Gylling. Nej. Mølledammens gåde skal du få gøre op med din samvittighed, – hvis du endnn har nogen i behold. (Peder Mortensgård kommer ind gennem døren til venstre.) Gylling. (med et hånligt øjekast.) Nå, «Blinkfyret» altså –. (tar sin hat.) Ja, så kan jeg ikke være i tvil om, hvad kurs jeg skal styre. Mortensgård. (ydmygt.) «Blinkfyret» skal altid holdes tændt for at lyse rektoren hjem. Gylling. Ja, De har længe vist Deres gode vilje. Der er jo rigtignok et bud, som siger at vi ikke skal aflægge falskt vidnesbyrd imod vor næste –. Mortensgård. Rektoren behøver ikke at minde mig om budene. Gylling. Ikke om det sjette heller? Mortensgård. Hm. Skal huske Dem det, herr rektor. Gylling. Far vel, Rosmer. (han går ud gennem døren til venstre.) Rosmer. Nå, herr Mortensgård, hvad er det, som fører Dem her ud til mig? Mortensgård. Det var egentlig frøken West, jeg søgte. Jeg syntes jeg måtte takke for det gode brev, jeg fik fra hende igår. Rosmer. Jeg ved, hun har skrevet Dem til. Fik De så tale med hende? Mortensgård. Ja lidt. – Jeg hører, synsmåderne har ændret sig i et og andet her på Rosmersholm. Rosmer. De har det. Mortensgård. Og derfor så mente frøkenen, jeg skulde gå op og tale med provsten. Rosmer. Om hvad, herr Mortensgård? Mortensgård. Må jeg få lov til at fortælle i «Blinkfyret» at De slutter Dem til frihedens og fremskridtets sag? Rosmer. Det må De gerne gøre. Jeg ber Dem endogså om at fortælle det. Mortensgård. Så skal det stå der imorgen tidlig. Det blir en stor nyhed, det, at provsten Rosmer på Rosmersholm mener at kunne stride for lysets sag i den betydning også. Rosmer. Jeg forstår Dem ikke rigtig. Mortensgård. Jeg siger som så at det gir vort parti en stærk moralsk rygstøtte hver gang vi vinder en alvorlig kristeligt sindet tilhænger. Rosmer. De ved altså ikke –? Har ikke frøken West sagt Dem det også? Mortensgård. Hvilket, herr provst? Frøkenen havde hastværk. Hun sa’, jeg skulde tale nærmere med Dem selv. Rosmer. Nå, så vil jeg da sige Dem, at jeg har frigjort mig fuldt ud. Til alle sider. Jeg står nu uden noget forhold til kirkens synsmåder. De sager vedkommer mig ikke herefterdags. Mortensgård (ser fortumlet på ham.) Nej – om så månen faldt ned, kunde jeg ikke bli mere –! Selve provsten siger sig løs –. Rosmer. Ja jeg står nu der, hvor De har ståt i så mange år. Det kan De meddele i «Blinkfyret» imorgen. Mortensgård. Det også. Nej, kære herr provst –. Undskyld mig; – men den side af sagen er det ikke værdt at røre ved – Rosmer. Ikke røre ved det? Mortensgård. Ikke for det første, mener jeg. Rosmer. Men jeg begriber ikke –? Mortensgård. Jo, ser De, herr provst –. Der er nu vel ikke sådan inde i alle forholdene som jeg, kan jeg tænke. Men når De nu altså går over til den frisindede retning, så gør De det vel sagtens med det ønske at være retningen og partiet så nyttig, som De på nogen måde være kan. Rosmer. Ja, det forstår sig. Mortensgård. Da vil jeg sige Dem at træder De åbenlyst frem med dette om troen, da binder De Deres egne hænder. De kan være viss på, der blir ikke stort for Dem at udrette her på disse kanter da. Fritænkere har vi nok af i forvejen, herr provst. Jeg havde nær sagt, vi har alt for mange af dem. Det, som partiet trænger til, det er kristelige elementer, noget, som alle må respektere. Det er det, som det skorter os på. Derfor er det hensigtsmæssigt at De holder tæt med alt sligt, som ikke kommer almenheden ved. Se, det er nu min mening. Rosmer. Å, hvor lidet vi to forstår hinanden. De vover altså ikke at indlade Dem med mig, dersom jeg åbent udtaler mit frafald? Mortensgård. Jeg tør så nødig, herr pastor. I den senere tid har jeg gjort mig til regel aldrig at støtte noget eller nogen, som vil troen og læren til livs. Rosmer. Er De da altså i denne senere tid vendt tilbage til troen og læren? Mortensgård. Den sag kommer ikke almenheden ved. Rosmer. Jeg forstår Dem nok. Og alligevel så pukker De i «Blinkfyret» på Deres frisind og Deres uafhængighedstrang. Mortensgård. Det tror jeg, jeg tør gøre med rette. Men De burde huske på at jeg – særlig jeg – ikke har fuld handlefrihed. Rosmer. Hvad binder Dem da? Mortensgård. Der binder mig det, at jeg er en mærket mand. Rosmer. Ah, – ja så. Mortensgård. En mærket mand, herr pastor. Det burde særlig De huske på, for det var Dem, som fik sat mærket på mig. Rosmer. Havde jeg den gang ståt, hvor jeg nu står, så havde jeg ta’t på Deres forseelse med varsommere hænder. Mortensgård. Det tror jeg med. Men nu er det for sent. Jeg er mærket en gang for alle. Mærket for hele livet. Rosmer. Jeg trode ikke De tog den sag så dybt nu længer. Mortensgård. Fordi jeg er kommen til at sidde ganske godt i det, mener De? Mange gange bedre end om jeg var ble’t ved skolen? Ja, det er sandt. Det er jeg. Men tænk så på særstillingen for mig. Vi har fåt en ny tid i landt. Jeg kunne ble’t til hvad det skulde være, jeg også, – ligesom de fleste andre. Og så, – alle portene stængte. De mænd, som jeg har kæmpet for og som skylder mig også at de er kommet frem til magt og ære, – de kendes ikke ved mig. Tør det ikke for deres egen skyld. Rosmer. Tror De at fejgheden strækker sig således lige op til de mægtigste? Mortensgård. Det er ikke fejghed, herr pastor. De folk kan ikke se bort fra hykleriet. Bryder de med hykleriet, så er de snart faldefærdige. Å ja, De kan kanske snart få føle svien selv nu, herr pastor. Rosmer. Jeg? Mortensgård. Ja De tror da vel ikke at rektor Gylling og hans kreds har syndsforladelse for et sligt brud? Og «Amtstidenden» skal nok bli svært skarp nu, siges der. Rosmer. Det tviler jeg ikke på. Men lykkeligvis så føler jeg mig usårlig. Min vandel lar sig ikke angribe. Mortensgård (med et lunt smil.) Det er et stort ord, det, herr pastor. Rosmer. Kan være. Men jeg har ret til at bruge så stort et ord. Mortensgård. Også om De vilde ransage Deres vandel så grundigt, som De engang ransaged min? Rosmer. De siger dette så besynderlig. Hvad er det for noget, De sigter til? Er det noget bestemt? Mortensgård. Ja, det er én bestemt sag. Bare en eneste. Men den turde bli slem nok, om ondskabsfude modstandere havde nys om den. Rosmer. Nå, så lad mig da høre, hvad det skulde være for noget! Mortensgård. Kan ikke pastoren gætte det selv? Rosmer. Nej, aldeles ikke. Ikke på nogen måde. Mortensgård. Så får jeg vel rykke ud med det da. – Jeg har i mit værge et underligt brev, som er skrevet her på Rosmersholm. Rosmer. Frøken Wests brev, mener De? Er det så underligt? Mortensgård. Nej, det brev er ikke underligt. Men jeg har en gang fåt et andet brev her fra gården. Rosmer. Også fra frøken West? Mortensgård. Nej, herr pastor. Rosmer. Nå, fra hvem da? Fra hvem? Mortensgård. Fra salig fruen. Rosmer. Fra min hustru! Har De fåt noget brev fra min hustru! Mortensgård. Ja, jeg har det. Rosmer. Når? Mortensgård. Det er nu vel så et par år siden. Og det brevet er det, som er så underligt. Rosmer. De ved vel at min hustru var syg på sindet i den tid. Mortensgård. Ja jeg ved der var mange, som trode det. Men jeg synes ikke, en kan mærke sligt noget af brevet. Når jeg siger at brevet er underligt, så mener jeg det på en anden måde. Rosmer. Og hvad i al verden har min stakkers hustru fundet på at skrive til Dem om? Mortensgård. Jeg har brevet hjemme. Hun siger omtrent som så at hun lever i stor angst og skræk. For der er her på disse kanter så mange onde mennesker, skriver hun. Og de mennesker tænker bare på at gøre Dem fortræd og skade. Rosmer. Mig? Mortensgård. Ja, så siger hun. Og så kommer det underligste. Skal jeg nævne det, herr pastor? Rosmer. Ja visst! Alt sammen. Uden forbehold. Mortensgård. Salig fruen ber og bønfalder mig om at være højmodig. Hun ved, siger hun, at det var pastoren som fik mig afsat fra min lærerbestilling Og så ber hun så inderlig om at jeg ikke må ta’ hævn. Rosmer. Hvorledes tænkte hun sig da at De kunde ta’ hævn? Mortensgård. Der står i brevet at hvis jeg skulde få høre rygter om at der gik syndige ting i svang på Rosmersholm, så måtte jeg ikke fæste lid til sligt noget, for det var bare slette mennesker, som spredte det ud for at gøre Dem ulykkelig. Rosmer. Står det i brevet? Mortensgård. Pastoren kan selv få læse det ved lejlighed. Rosmer. Og hvad trode min hustru at de onde rygter gik ud på? Mortensgård. Først, at pastoren skulde være falden ifra sin barnetro. Det nægted nu fruen ganske bestemt – dengang. Og dernæst – Rosmer. Dernæst? Mortensgård. Ja dernæst skriver hun – og det er temmelig forvirret – at hun ikke kender til noget syndigt forhold på Rosmersholm. At der aldrig er øvet nogen uret imod hende. Og hvis rygter af den slags skulde komme ud, så bønfalder hun mig om ikke at røre ved det i «Blinkfyret». Rosmer. Nævnes ikke noget navn? Mortensgård. Nej. Rosmer. Hvem bragte Dem det brev? Mortensgård. Madam Helset kom ind med det sent en kveld. Rosmer. Havde De spurt madam Helset, så havde De fåt vide at min stakkers ulykkelige hustru ikke var fuldt tilregnelig. Mortensgård. Jeg spurte også, herr pastor. Men jeg må si’e, jeg fik ikke rigtig det indtryk. Rosmer. Ikke det? Hvad mente da madam Helset? Mortensgård. Ja, hun var underlig, hun også. Jeg kunde ikke rigitg få tag i, hvad hun mente. Rosmer. Så? Men hvorfor oplyser De mig egentlig nu om dette gamle forvirrede brev? Mortensgård. For at gi Dem det råd at være yderlig forsigtig, herr pastor. Rosmer. I mit liv, mener De? Mortensgård. Ja. Rosmer. De tror altså at her er noget at lægge dølgsmål på! Mortensgård. Når jeg lægger alle ting sammen, så synes jeg ikke jeg kan få andet ud af det. Rosmer. De kunde altså tro mig i stand til at føre et utérligt levnet. Mortensgård. Jeg synes det høres underligt når pastoren bruger sligt udtryk endnu. Jeg skulde da vel mene at en frigjort mand må ha’ sat sig ud over alle disse gamle sygelige hensyn og betænkeligheder. Rosmer. Gør De det selv? Mortensgård. Ja, det forstår sig. Er jeg engang her i verden så har jeg da vel ret til at leve livet efter mit sind og min lyst. Men det forstår sig, en må for sin egen skyld ikke lægge sig ud med hyklerne og med alle de fordummelsens offre, som en færdes iblandt. Rosmer. Vi to blir aldrig enige i det stykke, herr Mortensgård. Mortensgård. Hm. Men vær i alle fald forsigtig, herr pastor. Kommer der noget ud, som er på tvers med fordommene, så kan De være viss på, den fri åndsretning får skylden for det. Farvel, herr pastor. Rosmer. Farvel. Mortensgård. Og så går jeg lige i trykkeriet og sætter ind den store nyheden i «Blinkfyret». Rosmer. Sæt alt ind. Mortensgård. Jeg sætter ind alt det, som godtfolk behøver at vide. (Han bukker og går ud til højre. Rosmer blir stående i døren mens han går ned af trappen.) Rosmer Farvel. (man hører gadedøren lukkes.) Rosmer (i døren, kalder dæmpet.) Rebekka! Re–. Hm. (højt) Madam Helset, er ikke frøken West dernede? Madam Helset (høres nede i forstuen.) Nej, herr pastor, hun er ikke her. (Forhænget i baggrunden drages til side. Rebekka kommer til syne i døråbningen.) Rebekka. Rosmer! Rosmer (vender sig.) Hvad! Var du inde i mit sovekammer! Kære, hvad har du gjort der? Rebekka. Jeg har lyttet. Rosmer. Nej men, Rebekka, – hvor kunde du da det! Rebekka. Han sa’ det så underligt – det om morgenkjolen – jeg måtte vide, hvad der stak under. Rosmer. Jeg skulde nok ha’ sagt dig det. Rebekka. Du havde kanske ikke sagt mig alt. Rosmer. Hørte du da alt? Rebekka. Det meste tænker jeg. Jeg måtte ned en stund da Mortensgård kom. Rosmer. Og så op igen. Rebekka. Tag det ikke fortrydeligt, kære ven. Rosmer. Gør alt, hvad du vil, Rebekka. Du har jo din fulde frihed. Men hvad siger du så –! Å, aldrig synes jeg at jeg har trængt således til dig før. Rebekka. Både du og jeg har jo været forberedt på, hvad der engang vilde komme. Rosmer. Nej, nej, ikke på dette. Rebekka. Ikke på dette? Rosmer. Jeg tænkte mig nok at sent eller tidligt kunde vort skønne rene venneforhold bli tilstænket og mistænkeliggjort. Ikke af Gylling. Af ham havde jeg aldrig kunnet tænke mig sligt. Men af alle disse mange med de rå sind og med det uædle tænkesæt. Å, det var ikke for ingen ting at jeg så skinsygt dulgte vort forbund. Det var en farlig hemmelighed. Rebekka. Hvad bryr vi os om, hva alle de andre dømmer. Vi ved jo med os selv at vi er uden skyld. Rosmer. Jeg? Ja, jeg trode jo det indtil idag. Men nu – Rebekka. Ja, hvad nu? Rosmer. Hvorledes skal jeg forklare mig Beates forfærdelige – anklage. Rebekka. Å, tal ikke om Beate. Tænk ikke på Beate mere. Nu var du jo kommet så godt bort fra hende, som er død. Rosmer. Siden jeg fik dette at vide, så er hun ble’t ligesom så forfærdelig levende igen. Rebekka. Å nej, du må ikke, Rosmer! Du må ikke. Rosmer. Jo, siger jeg dig. Vi får prøve på at komme til bunds i dette. Hvorledes kan hun være kommet ind på denne usalige mistydning. Rebekka. Men du ved jo at hun var så noget nær vanvittig. Rosmer. Det er just det, som jeg ikke kan være så ganske viss på længer. Og desuden, – om så var – Rebekka. Om så var? Ja, hvad da? Rosmer. Ja, hvad var da den dybeste grund til at hendes sygelige sind gik over i vanvid. Rebekka. Å hvad kan det vel nytte at fortabe sig i slige grublerier. Rosmer. Tror du da jeg kan la’ dem fare om jeg end aldrig så gerne vilde det. Rebekka. Å men det kan bli farligt således bestandig at kredse om dette ene tunge. Rosmer (går urolig omkring.) Jeg må ha’ forrådt mig på en eller anden måde. Hun må ha’ lagt mærke til, hvor lykkelig jeg begyndte at føle mig fra den tid, da du kom til os. Rebekka. Ja, men, kære, om nu så var – Rosmer. Du skal se, – det har ikke undgåt hende at vi læste de samme bøger. At vi talte sammen om alle de nye ting. Men jeg begriber det ikke. For jeg var da så forsigtig for at skåne den stakkers ulykkelige syge. Når jeg tænker tilbage så synes jeg, jeg var som på mit liv. Eller var jeg ikke det, Rebekka? Rebekka. Jo, jo, det var du. Rosmer. Og du også. Og så alligevel –. Å dette er forfærdeligt at tænke på. Så har hun gåt der, hun, i sin syge kærlighed, – tiet og tiet og lagt mærke til alt, mistydet alt – Rebekka. Å jeg skulde aldrig ha’ kommet til Rosmersholm. Rosmer. At tænke sig til hvad hun har lidt i taushed. Alt det afskylige og forfærdelige, som hun i sin syge hjerne har troet at kunne slutte og lægge sammen. Og så kæmpet alene, Rebekka. Alene og fortvilet. Talte hun aldrig til dig om noget som kunde bringe dig på et slags spor? Rebekka. Til mig! Tror du at jeg da var blet her en dag længere? Rosmer. Nej, nej, det forstår sig. – Å hvilken kamp hun må ha’ kæmpet. Og så denne gribende, anklagende sejr. (han kaster sig ned i den højryggede stol, støtter albuerne på bordet og dækker hænderne for ansigtet.) Rebekka (nærmer sig ham bag fra.) Hør nu, Rosmer, – om det stod i din magt at kalde Beate tilbage, – vilde du så gøre det? Rosmer. Å hvad ved jeg, hvad jeg vilde. Jeg har ikke tanke for andet, end dette ene. brødf o. Rosmer. Nu skulde du begyndt at leve, Rosmer. Du var alt begynt. Du havde gjort dig fri. Du følte dig glad og let – Rosmer. Å ja, du, det gjorde jeg. Og så kommer dette knugende tunge. Rebekka (bag ham med armene på stolryggen.) Det var dejligt når vi sad dernede i mørkningen ved ovnsilden. Og du så begyndte at bygge dine drømmeslotte. Du var en frigjort mand, sa’ du, og nu vilde du gribe ind i det levende liv, dagens levende liv; – Og så vilde du skabe adelsmennesker omkring dig, – videre og videre. Adelsmennesker. Rosmer. Glade adelsmennesker. Rebekka. Ja glade. Rosmer. For det er glæden, som adler sindene, Rebekka. Rebekka. Tror du ikke smerten også? Den store smerte? Rosmer. Jo, når en kunde komme igennem den. Over den. Ud over den. Rebekka. Det er det, du må. Rosmer. Ud over dette kommer jeg aldrig – helt. Altid vil der bli’ tilbage en tvil. Et spørsmål. Jeg vil aldrig mere komme til at svælge i det, som gør livet så vidunderlig dejligt at leve. Rebekka (over stolryggen, sagtere.) Hvad er det, Rosmer? for noget, du mene Rosmer (ser op på hende.) Den stille, glade skyldfrihed. Rebekka (et skridt tilbage. Ja. Skyldfrihed. Rosmer (med albuen på bordet, støtter hodet i hånden og ser frem for sig.) Og således, som hun har kombineret. Så systematisk, som hun har sat det sammen. Først begynder hun at nære tvil om min rettroenhed. Hvorledes kunde hun falde på det dengang? Men hun faldt på det. Og så vokste det visshed. Jeg stod for hende som en lønlig frafalden. Og så var det jo for hende så let at holde det andet for tænkeligt. Å alle disse vilde indbildninger! Jeg blir dem aldrig kvit. Jeg føler det så godt. Jeg ved det. Ret som det er, vil de komme jagende frem og minde om den døde. Rebekka. Ligesom de hvide heste på Rosmersholm. Rosmer. Ja slig. Susende frem i mørket. I stilheden. Rebekka. Og for dette usalige hjernespinds skyld vil du slippe det levende liv, som du var begyndt at få tag i. Rosmer. Du har ret i at det er tungt. Tungt, Rebekka. Men det står ikke til mig at træffe valg. Hvorledes skulde jeg kunne komme ud over dette? Rebekka. Ved at skabe dig nye forhold. Rosmer (studser, ser op.) Nye forhold! Rebekka. Ja, nye forhold til verden udenfor. Leve, virke handle. Ikke sidde her og gruble og ruge over uløselige gåder. Rosmer. (rejser sig.) Nye forhold? (går hen over gulvet.) Et spørsmål falder mig ind. – Har ikke du tænkt på det samme, Rebekka? Rebekka (ånder med besvær.) Lad mig – få vide – hvad det er. Rosmer. Hvorledes tror du vort forhold vil arte sig efter denne dag? Rebekka. Jeg tænker vort venskab kan holde ud, hvad der så end kan komme. Rosmer. Ja, det er ikke just det, jeg mener. Men det, som først førte os sammen, det som binder os så inderligt til hinanden, – vor fælles tro på et rent forhold mellem mand og kvinde – Rebekka. Jaja, hvad det? Rosmer. Jeg mener, – egner ikke et sligt forhold for en livsførelse i stille lykkelig fred – Rebekka. Og så! Rosmer. Men nu åbner der sig for mig et liv med kamp uro og stærke sindsstemninger. For jeg vil leve mit liv, Rebekka. Lar mig ikke slå ned af sygelige grublerier. – Lar mig ikke foreskrive noget af hverken levende eller – døde – Rebekka. Nej, nej, lad dig ikke det! Vær en fri mand, Rossmer. Rosmer. Men ved du, hvad jeg så tænker på? Ved du, hvorledes jeg bedst kan vinde frigørelse fra alle knugende minder, fra hele den triste forgangenhed –? Rebekka. Nu! Rosmer. Ved at stille op imod den en ny, en levende virkelighed. Rebekka. En levende –? Hvad er dette? Rosmer. Rebekka, – hvis jeg nu spurte dig – vil du være min anden hustru. Rebekka (et øjeblik målløs, skriger op i glæde.) Din hustru! Din –! Jeg! Rosmer. Godt. Lad os prøve det. Vi to levende vil være et. Der må ikke længere være noget tomt rum efter den døde. Rebekka. Jeg i – Beates sted –! Rosmer. Så er hun ude af sagaen. Helt ude. For evig og aldid. Rebekka (sagte og bævende.) Tror du det, Rosmer? Rosmer. Det må ske! Det må. Jeg kan ikke, – jeg vil ikke gå igennem livet med et lig på ryggen. Hjælp mig at kaste det af, Rebekka. Og lad os så kvæle alle erindringer i liv, i lidenskab. Du skal være for mig den eneste hustru, jeg nogen sinde har havt. Rebekka (behersket.) Kom ikke oftere ind på dette. Jeg blir aldrig din hustru. Rosmer. Hvad! Aldrig? Å, tror du da ikke at du kunde komme til at elske mig? Er der da ikke allerede et stænk af kærlighed i vort venskab. Rebekka (holder for ørerne som i rædsel.) Tal ikke så, Rosmer! Sig ikke noget sligt. Rosmer. (griber hende i armen.) Jo, jo, – der er en spirende mulighed i vort forhold. Føler ikke du det samme? Gør du ikke det, Rebekka? Rebekka (atter fast og fattet.) Hør nu her. Det siger jeg dig, – at blir du ved med dette, så rejser jeg fra Rosmersholm. Rosmer. Rejse! Du! Det kan du ikke. Det er umuligt Rebekka. Det er endda umuligere at jeg kan bli din hustru. Aldrig i denne verden kan jeg bli’ det. Rosmer, (ser studsende på hende.) Du siger «kan». Og det siger du så underlig. Hvorfor kan du ikke? Rebekka (griber begge hans hænder.) Kære ven, – både for din egen skyld og for min, – spør’g ikke om hvorfor. Se så, Rosmer. (hun går mod døren til højre.) Rosmer. Herefterdags har jeg ikke noget andet spørsmål end det ene – hvorfor? Rebekka (vender sig og ser på ham.) Så er det slut. Rosmer. Mellem dig og mig? Rebekka. Ja. Rosmer. Aldrig blir det slut mellem os to. Aldrig rejser du fra Rosmersholm. Rebekka (med hånden på dørklinken.) Nej, jeg gør vel ikke det. Men spør’ du mig tiere, så er det slut alligevel. Rosmer. Slut alligevel? Hvorledes –? Rebekka. Jo, for så går jeg den vej, som Beate gik. Nu ved du det, Rosmer. Rosmer. Rebekka –! Rebekka (i døråbningen, nikker langsomt.) Nu ved du det. (hun går.) Rosmer (ser som fortabt mod den lukkede dør og siger hen for sig:) Hvad – er – dette? Tredje akt. (Dagligstuen på Rosmersholm. Vintersolen skinner ind på gulvtæppet. Det er middagstid.) (Rebekka West sidder i en lænestol ved vinduet, med fødderne på en stoppet fodskammel, og hækler på et stort hvidt uldtørklæde, som næsten er færdigt. Madam Helset går omkring med en fjerkost og støver møblerne af.) Rebekka West. (efter en tids taushed.) Det er underlig at pastoren blir så længe ovenpå idag. Madam Helset. Ja han plejer da ikke det. Men nu kommer han vel snart ned. Rebekka. Har De set noget til ham? Madam Helset. Det var just så vidt. Da jeg kom op med kaffeen, gik han inde i sengkammerset og klædte sig på. Rebekka. Han var ikke rigtig vel igår eftermiddag. Madam Helset. Nej, han så slig ud. Jeg undres på om der ikke er noget ivejen med ham og svogeren. Rebekka. Hvad tror De det skulde være? Madam Helset. Jeg kan ikke vide det. Kanske er det denne her Mortensgård, som har sat Dem op imod hinanden. Rebekka. Det er vel muligt, det. Kender De noget til denne Peder Mortensgård? Madam Helset. Nej da. Hvor kan frøkenen tænke det? En slig en, som han er! Rebekka. Mener De, fordi han gir ud den stygge avisen? Madam Helset. Å det er nu ikke bare for det. Frøkenen har vel hørt at han fik barn med en gift kone, som manden var rømt ifra? Rebekka. Jeg hørt sige det. Det var nu længe før jeg kom hid. Madam Helset. Ja han var helt ung dengang. Og hun skulde vel havt bedre forstand end han. – Men siden så har Mortensgård slåt sig op, han. Der er nok mange som søger den manden. Rebekka. De fleste ringere folk vender sig helst til ham, når der er noget på færde. Madam Helset. (støver ivrigt.) Å der turde være andre end de ringe folk også – Rebekka (skotter lønligt hen på hende.) Så? Madam Helset. Der turde være de folk, som en mindst skulde tænke det om, frøken. Rebekka (hækler flittigt.) Ja det er nu bare noget, som De tror, madam Helset. For De kan jo ikke vide sligt noget så bestemt. Madam Helset. Så det tror ikke frøkenen jeg kan? Jo såmæn kan jeg så. For jeg har selv engang gåt med brev til Mortensgård. Rebekka. Nej – har De? Madam Helset. Ja det har jeg rigtignok. Og det brevet var såmæn skrevet her på Rosmersholm. Rebekka. Virkelig, madam Helset? Madam Helset. Ja min tro var det så. Og fint papir var det skrevet på. Og fint rødt lak var der sat udenpå det også. Rebekka. Og De blev betrod’ til at gå med det. Ja, kære madam Helset, så er det jo ikke vanskeligt at skønne, hvem det var fra. Madam Helset. Nå? Rebekka. Det var naturligvis noget, som den stakkers fru Rosmer i sin sygelighed – Madam Helset. Det er frøken West, som siger det og ikke jeg. Rebekka. Men hvad stod der så i brevet? Nå, det er sandt, – det kan jo ikke De vide. Madam Helset. Hm, det kunde nok hænde at jeg vidste det ligevel. Rebekka. Sa’ hun Dem, hvad hun skrev om? Madam Helset. Nej, hun gjorde ikke just det. Men da han, Mortensgård, havde læst det, så gav han sig til at spørge mig slig ud både på langs og på tvers, så jeg kunde nok skønne, hvad der stod i det. Rebekka. Hvad tror De da der stod? Å, kære snille madam Helset, sig mig det! Madam Helset. Nej da, frøken. Ikke for alt det, som i verden er. Rebekka. Å til mig kan De da sige det. Vi to er jo så gode venner. Madam Helset. Gud bevare mig for at sige noget til Dem om det, frøken. Jeg kan ikke sige andet, end at det var noget stygt, som de havde gåt og bildt den stakkers syge fruen ind. Rebekke. Hvem havde bildt hende det ind? Madam Helset. Slette mennesker, frøken West. Slette mennesker. Rebekka. Slette –? Madam Helset. Ja det siger jeg to ganger. Slette mennesker må det ha’ vær’t. Rebekka. Og hvad tror De det kunde være for nogen? Madam Helset. Å jeg ved nok, hvad jeg tror. Men gud bevare min mund. Der går rigtignok en viss frue der inde i byen – hm. Rebekka. Jeg kan se på Dem at De mener rektorens frue. Madam Helset. Ja hun er en for sig selv hun. Imod mig har hun nu altid vær’t så stor på det. Og Dem har hun da aldrig havt noget godt øje til. Rebekka. Tror De, fru Rosmer var ved sin fulde forstand da hun skrev det brevet til Mortensgård? Madam Helset. Det er så underligt med forstanden, frøken. Rent ifra sig selv tror jeg nu ikke hun var. Rebekka. Men hun blev da som forstyrret da hun fik vide at hun ikke kunde få børn. Det var da galskaben brød ud. Madam Helset. Ja, det tog svært på hende, stakkers frue. Rebekka. (læner sig tilbake i stolen og ser op.) For resten, – tror ikke De også at det i grunden var godt for pastoren, madam Helset? Madam Helset. Hvilket, frøken? Rebekka. At her ingen børn blev af. Hvad? Madam Helset. Hm, jeg ved ikke rigtig, hvad jeg skal sige til det. Rebekka. Jo, De kan tro mig. Det var det bedste for ham Pastor Rosmer er ikke skikket til at gå her og høre på ungeskrig. Madam Helset. Små barn skriger ikke på Rosmersholm, frøken. Rebekka. Skriger de ikke? Madam Helset. Nej; her på gården har de små barn aldrig brugt at skrige, så længe folk kan mindes. Rebekka. Det var da underlig. Madam Helset. Ja, er ikke det underlig? Men det ligger til slægten. Og så er der én underlig ting til. Når de blir større, så lér de aldrig. Lér aldrig så længe de lever. Rebekka. Det vilde da være besynderligt – Madam Helset. Har frøkenen nogen eneste gang hørt eller set pastoren le? Rebekka. Nej, når jeg tænker mig om, så tror jeg næsten De har ret. Men menneskene lér nu i det hele ikke meget her på disse kanter, synes jeg. Madam Helset. De gør ikke det. Det begyndte på Rosmersholm, siger de. Og så har det vel bredt sig ud, som et slags smitte, det også, kan jeg tro. Rebekka. De er en dybsindig kone, De, madam Helset. Madam Helset. Å frøkenen skal ikke sidde og gøre nar –. (lytter.) Hys, hys, – nu kommer pastoren ned. Han liker ikke at se fejekosten her inde. (Hun går ud gennem døren til højre.) (Johannes Rosmer, med stok og hat i hånden, kommer ind fra forstuen.) Rosmer (nikker.) God morgen, R. Rebekka. God morgen, kære.. (lidt efter, hækler.) Skal du ud? Rosmer. Ja. – R. Vejret er jo så vakkert. Rosmer Du så ikke op til mig imorges. R. Nej jeg gjorde ikke det. Rosmer Vil du ikke gøre det herefter? Rb. Å jeg ved ikke endnu, du. Er der kommet noget til mig? Rebekka. «Amtstidenden» er kommet. Rosmer. «Amtstidenden» –! Rebekka. Den ligger der på bordet. Rosmer (sætter hat og stok fra sig.) Står der noget –? Rebekka. Ja. Rosmer. Og så sender du den ikke op – Rebekka. Du får tidsnok læse den. Rosmer. Nå så. (tar bladet og læser stående ved bordet.) – Hvad! – – «kan ikke noksom advare imod karakterløse overløbere –. (ser hen på hende.) De kalder mig overløber, Rebekka. Rebekka. Der nævnes ikke noget navn. Rosmer. Det er jo det samme. (læser videre.) «Lønlige forrædere imod den gode sag –». – «Judas-naturer, som frækt bekender sit frafald, så snart de tror at det belejlige øjeblik er kommet». – «Hensynsløst brudd med alle ærværdige familjetraditioner –» – «i påvente af at øjeblikkets magthavere ikke vil lade en passende belønning udeblive». (lægger avisen på bordet.) Og det skriver de om mig. De, som har kendt mig så længe og så nøje. Dette, som de ikke selv tror på. Dette, som de ved at der ikke er et sandt ord i. Rebekka. Der står mere endnu. Rosmer (tar atter avisen.) – «Undskyldning i en uøvet dømmekraft –». – «fordærvelig indflydelse – kanske udstrakt også til områder, som vi foreløbig ikke vil gøre til genstand for offentlig omtale eller påtale –». (ser på hende.) Hvad er det? Rebekka. Det sigter til mig, kan du skønne. Rosmer (lægger avisen fra sig.) Ved du hvad, Rebekka, – dette her er uhæderlige mænds færd. Rebekka. Ja, jeg synes ikke, de har noget at la’ Mortensgård høre. Rosmer. Her må bringes redning. Alt, hvad godt er i menneskene, går tilgunde, hvis dette skal vare ved. Men det skal det ikke. (går om på gulvet.) Å, hvor glad, hvor glad jeg føler mig, når jeg tænker på den vækkelsens tid, som nu skal komme. Rebekka (rejser sig.) Ja ikke sandt, Rosmer! I dette her har du noget stort og herligt at leve for! Rosmer. Tænk, om jeg kunde bringe dem til selverkendelse. Bringe dem til at angre og til at skaml me sig for sig selv. Få dem til at nærme sig hverandre i fordragelighed, – i kærlighed, Rebekka. Rebekka. Ja, sæt bare al ting ind på dette, og du skal se du vinder. Rosmer. Jeg synes, det måtte kunne lykkes. Å, hvilken fryd det da vilde bli’ at leve livet. Ingen strid mere. Bare kappestrid. Alle øjne rettet imod det samme mål. Alle viljer, alle sind stevnende fremad – opad –, enhver ad sin egen naturnødvendige vej. Lykke for alle, – skabt igennem alle. (ser ud i det fri, farer sammen.) Ah – ikke gennem mig. Rebekka. Ikke? Ikke gennem dig! Rosmer. Og ikke for mig heller. Rebekka. Å, Rosmer, lad ikke slig tvil komme op i dig. Rosmer. Lykke, – kære Rebekka, – lykke, det er først og fremst den stille, glade, trygge følelse af skyldfrihed. Rebekka (ser hen for sig.) Ja, dette med skyld –. Rosmer. Å, det kan du så lidet dømme om. Men jeg – Rebekka. Du mindst! Rosmer. Mølledammen. Rebekka. Å, Rosmer –! (Madam Helset ser ind gennem døren til højre.) Madam Helset. Frøken! Rebekka. Siden, siden – ikke nu. Madam Helset. Bare et ord, frøken. (Rebekka går hen til døren. Madam Helset meddeler hende noget. De taler en stund hviskende sammen. Madam Helset nikker og går.) Rosmer. Var det noget til mig? Rebekka. Nej det var bare husets sager. Nu skulde du gå ud i den friske luft, Rosmer. Gå rigtig langt. Rosmer (tar hatten.) Ja kom. Så går vi sammen. Rebekka. Nej, kære, jeg kan ikke nu. Du får gå alene. Men ryst så alle disse tunge tanker af dig. Lov mig det. Rosmer. Dem får jeg aldrig rystet af, – er jeg ræd for. Rebekka. Å men at noget så grundløst kan ta’ dig med slig magt –! Rosmer. Det er ikke grundløst, du. Jeg har ligget og tænkt på det hele natten. Beate har kanske set rigtig alligevel. Rebekka. I hvad, mener du? Rosmer. Set rigtig, da hun trode, jeg elsked dig. Rebekka. Set rigtig i det! Rosmer. Jeg går og tumler med den tanke, – om ikke vi to hele tiden har dåret os selv, når vi kaldte vort forhold for venskab. Rebekka. Mener du kanske at det lige så godt kunde kaldes et –? Rosmer. – kærlighedsforhold. Ja, du, – jeg mener det. Alt mens Beate leved, var det dig, jeg gav alle mine tanker til. Det var dig alene, jeg stunded efter. Det var hos dig jeg følte denne stille, glade begærløse lyksalighed. Når vi tænker os om, Rebekka, – så begyndte vort samliv som en sød, løndomsfuld barneforelskelse. Udden krav og uden drømme. Følte ikke du det også så, Rebekka? Rebekka (kæmper med ordet.) Jo. – Jeg også. Rosmer. Og det er dette inderlige liv i hinanden og for hinanden, som vi har ta’t for venskab. Nej, du, vort forhold har været et åndeligt ægteskab lige fra de første dagene af. Derfor er der brøde hos mig. Jeg havde ikke lov for Beates skyld. Rebekka. Ikke lov til at leve i lykke? Tror du det, Rosmer? Rosmer. Hun så på vort forhold med sin kærligheds øjne. Dømte vort forhold efter sin kærligheds art. Naturligvis. Beate kunde ikke dømme anderledes, end hun gjorde. Rebekka. Men hvor kan du da anklage dig selv for Beates vildfarelse. Rosmer. I kærlighed til mig – på sin måde – gik hun i mølledammen. Den kendsgerning står fast, Rebekka. Den kommer jeg aldrig ud over. Rebekka. Å tænk ikke på andet end den store, skønne opgave, som du har sat dit liv ind på. Rosmer. Den kan aldrig føres igennem, du. Ikke af mig. Ikke efter det, jeg nu ved. Rebekka. Hvorfor ikke af dig? Rosmer. Fordi der aldrig vindes sejr for en sag, som har sit udspring i brøde. Rebekka. Å dette her er slægtstvil, slægtsskrupler. En af disse hvide hestene på Rosmersholm. Rosmer. Lad det være, hvad det være vil. Hvad nytter det, når jeg nu ikke kan komme ifra det? Og du kan tro mig, Rebekka. Det er, som jeg siger. Den sag, som skal vinde frem til varig sejr, – den må bæres af en glad og skyldfri mand. Rebekka. Er glæden da så rent umistelig for dig, Rosmer? Rosmer. Glæden? Ja. Rebekka. For dig, som aldrig kan le? Rosmer. Alligevel. Du kan tro, jeg har store anlæg til at være glad. Rebekka. Nu skal du gå. Langt; langt. Se, her er hatten og stokken. Rosmer (tar begge dele.) Tak. Og du går ikke med. Rebekka. Nej, nej, jeg kan ikke nu. Rosmer. Ja, ja da. Du er nu med mig alligevel. (Han går ud gennem forstuen. Lidt efter glytter Rebekka på den åbne dør og ser efter ham. Derpå går hun hen til døren til højre.) Rebekka (åbner og siger halvhøjt.) Se så, madam Helset. Nu kan De slippe ham ind. (Hun går henover imod vinduet.) (Lidt efter kommer rektor Gylling ind fra højre.) Gylling. Han er altså gåt? Rebekka. Ja. Gylling. Plejer han gå langt? Rebekka. Å ja. Men idag er han så uberegnelig. Og dersom De ikke vil træffe ham – Gylling. Nej, nej. Det er Dem jeg vil tale med alene. Rebekka. Så er det bedst, vi nytter tiden. Sid ned, herr rektor. (Hun sætter sig i lænestolen ved vinduet. Rektor Gylling sætter sig på en stol ved siden af.) Gylling. Frøken West, – De kan neppe forestille Dem, hvor dybt og smertelig det går mig til hjertet, – dette omslag, som er sket med Johannes Rosmer. Rebekka. Vi var forberedt på at så vilde ske – i førstningen. Gylling. Bare i førstningen? Rebekka. Rosmer havde den sikkre fortrøstning, at sent eller tidligt vilde De nod gå med ham. Gylling. Jeg! Rebekka. Både De og alle hans andre venner. Gylling. Ja, der sér De! Så skrøbelig er hans dømmekraft når det gælder mennesker og forhold i livet. Rebekka. For resten, – når nu altså han føler det som en fornødenhed at frigøre sig til alle sider – Gylling. Ja men se, – det er netop det, som jeg ikke tror. Rebekka. Hvad tror De da? Gylling. Jeg tror, det er Dem, som står bag det hele. Rebekka. Det har De fra Deres kone, rektor Gylling. Gylling. Det kan være ligegyldig, hvem jeg har det fra. Men visst er det, at jeg bærer på en stærk tvil, – en overmåde stærk tvil, siger jeg, – når jeg tænker mig om og lægger sammen hele Deres adfærd lige fra De kom hid. Rebekka. (ser på ham.) Det foresvæver mig at der var en tid, da De havde en overmåde stærk tro til mig, kære rektor. En varm tro, havde jeg nær sagt. Gylling (dæmpet.) Hvem kunde ikke De forhekse, – når De la’ an på det? Rebekka. La’ jeg an –! Gylling. Ja, det gjorde De. Jeg er ikke så tosset nu længer at jeg bilder mig ind, der var nogen følelse med i spillet. De vilde simpelt hen skaffe Dem indpas på Rosmersholm. Sætte Dem fast her. Det var det, jeg skulde hjælpe Dem med. Nu ser jeg det. Rebekka. De har altså glemt, at det var Beate, som tigged og trygled mig om at flytte her ud. Gylling. Ja, da De havde fåt forhekset hende også. Eller kan det kaldes for venskab, det, som hun kom til at føle for Dem! Det steg til forgudelse, – tilbedelse. Det arted ud til – hvad skal jeg kalde det? – til et slags desperat forelskelse. Ja, det er det rette ord. Rebekka. De får være så god at huske på Deres søsters tilstand. Hvad mig angår så tror jeg ikke jeg kan siges at være overspændt på nogen måde. Gylling. Nej, det er De visselig ikke. Men desto farligere blir De for de mennesker, som De vil vinde magt over. De har så let for at handle med overlæg og fuld rigtig beregning, just fordi De bærer på et koldt hjerte. Rebekka. Koldt? Er De så sikker på det? Gylling. Nu er jeg viss på det. Ellers havde De ikke kunnet gå her år efter år og forfølge Deres mål så urokkelig. Ja, ja, De har nåd’, hvad De har ham og det hele i Deres magt. Men for at sætte alt dette igennem, har De ikke sky’d at gøre ham ulykkelig. Rebekka. Det er ikke sandt. Det er ikke mig. Det er Dem selv som har gjort ham ulykkelig. Gylling. Har jeg? Rebekka. Ja, da De leded ham ind i den indbildning at han var skyld i den forfærdelige ende, som det tog med Beate. Gylling. Så det har dog altså grebet ham så dybt? Rebekka. Det kan De vel tænke Dem. Gylling. Jeg trode at en såkaldt frigjort mand forstod at sætte sig ud over alle skrupler. Men der har vi det altså. Å ja, det var nok det, jeg i grunden vidste. Ætlingen af de mænd, som her ser ned på os fra alle væggene, – han slipper nok for at rive sig løs fra det, som de bedste i samtiden godkender. Rebekka. Johannes Rosmer har dybe rødder i slægten. Det er sandt og visst. Gylling. Ja, og det skulde De ta’t hensyn til, ifald De havde havt hjertelag for ham. Men De kunde sagtens ikke ta’ de slags hensyn. Deres forudsætninger er jo så vidt forskellige fra hans. Rebekka. Hvilke forudsætninger, mener De? Gylling. Jeg mener forudsætningerne i udspringet. I oprindelsen. Rebekka. Nå så. Ja, det er ganske sandt, – jeg er gåt ud fra meget ringe forhold. Men alligevel – Gylling. Det er ikke stand og stilling jeg sigter til. Jeg tænker på de moralske forudsætninger. Rebekka. Forudsætninger? For hvad? Gylling. For at De overhovedet blev til. Rebekka. Hvad er det, De siger! Gylling. Jeg siger det jo kun fordi det forklarer Deres hele fremfærd. Rebekka. Jeg forstår ikke dette. Fuld besked vil jeg ha. Gylling. Jeg trode De havde fuld besked. Det vilde dog ellers være besynderligt at De lod Dem adoptere af doktor West– Rebekka. (rejser sig.) Ah så! Nu forstår jeg. Gylling. – at De antog hans navn. Deres mors navn var Gamvik. Rebekka. Min fars navn var Gamvik. Gylling. Deres mors bestilling måtte jo tidt og jævnt bringe hende sammen med distriktslægen. Rebekka. Det har De ret i. Gylling. Og så tar han Dem til sig, straks da Deres mor er død. Han behandler Dem hardt. Og dog blir De hos ham. De ved at han ikke vil efterlade Dem en skilling. De fik jo bare en kasse bøger. Og dog holder De ud hos ham. Bærer over med ham. Plejer ham lige til det sidste. Rebekka. Og at jeg gjorde alt dette, – det forklarer De deraf at der var noget usædeligt ved min tilblivelse. Gylling. Hvad De gjorde for ham udleder jeg af et uvilkårligt datterligt instinkt. Deres hele færd for resten holder jeg for et udslag af Deres oprindelse. Rebekka. Men der er ikke et sandt ord, i alt, hvad De siger. Og det kan jeg bevise. For doktor West var ikke kommen til Finmarken da jeg blev født. Gylling. Undskyld. Han kom der op året i forvejen. Det har jeg undersøgt. Rebekka. De tar fejl, siger jeg. De tar aldeles fejl. Gylling. De sa’ her i forgårs at De var ni og tyve år. Gik i det tredivte. Rebekka. Så jeg det? Gylling. Ja. Og deraf kan jeg regne ud – Rebekka. Stop. Det hjælper ikke at regne. For jeg kan lige så gerne sige Dem det straks. Jeg er et år ældre end jeg gir mig ud for. Gylling. Det er noget nyt. Hvorledes er det kommet? Rebekka. Da jeg havde fyldt de fem og tyve, så syntes jeg, – ugift som jeg var, – at jeg blev så rent for gammel. Og så tog jeg mig for at lyve et år af. Gylling. De? En frigjort kvinde. Nærer De fordomme angående giftealderen? Rebekka. Ja det var tossedumt. Men der blir altid hængende et eller annet ved en. Vi er nu slig. Gylling. Lad så være. Men regningen kan bli rigtig alligevel. For West var en tid der oppe året før han blev ansat. Rebekka. Det er ikke sandt. Gylling. Er det ikke sandt? Rebekka. Nej. For det har mor aldrig talt om. Gylling. Så hun har ikke det? Rebekka. Nej aldrig. Og ikke doktor West heller. Aldrig med et ord. Gylling. Kunde ikke det være fordi de begge to havde grunde til at springe et år over. Ligesom De har gjort, frøken West. Det er kanske en ejendommelighed i slægten. Rebekka (går om; knuger og vrider hænderne.) Det er umuligt. Det er bare noget, De vil bilde mig ind. Aldrig i verden er det sandt, dette her. Kan ikke være sandt. Aldrig i verden –! Gylling (rejser sig.) Men kære, – hvorfor i guds navn tar De så på vej? De gør mig rent forfærdet. Hvad skal jeg tro og tænke? Rebekka. Ingen ting. De skal hverken tro eller tænke noget. Gylling. Så må De sandelig forklare mig, hvorledes De kan ta’ Dem den sag dette så nær.den mulighed. Rebekka. (fatter sig.) Det er da så ganske ligefrem, rektor Gylling. Jeg har da ikke lyst til at gå her og gælde for et uægte barn. Gylling. Nå så. De har da altså beholdt en viss – fordom på det punkt også. Rebekka. Ja, jeg har vel det. Gylling. Nå, jeg tænker, det er ligedan med et meste af det, som De kalder Deres frigjorthed. De har læst Dem til en hel hob nye tanker og meninger. De har fåt vide besked om forskninger på forskellige områder, – forskninger, som synes at omstyrte det meste af det, som hidtil har gældt for uomstødeligt og uangribeligt. Men alt dette er bare blet en viden hos Dem. En kundskab. Det er ikke gåt Dem i blodet. Rebekka. Kan hænde, De har ret i det. Gylling. Ja, bare prøv Dem selv, så skal De se. Og når det står slig med Dem, så kan en sagtens vide hvorledes det er bevendt med Johannes Rosmer. Det er jo den rene, skære galskab, – det er at rende lige lukt ind i fordærvelsen, når han vil træde åbent frem og bekende sig som en frafalden. Tænk, han med denne skyhed i sindet! Tænk Dem, ham forstødt, udstødt af den kreds, han hidtil har tilhørt. Udsat for hensynsløse angreb af de bedste i samfundet. Aldrig i dette liv blir han mand for at stå det ud. Rebekka. Han må stå det ud. Nu er det jo for sent at trække sig tilbage. Gylling. Aldeles ikke for sent. Ikke på nogen måde. Hvad der er sked, det kan ties ned, eller det kan i det mindste fortolkes som en blot og bart forbigående om end beklagelig forvildelse. Men én forholdsregel er rigtignok uomgængelig fornøden. Rebekka. Og hvad er det for noget? Gylling. De må få ham til at legalisere forholdet. Rebekka. Hvilket forhold? Gylling. Forholdet mellem Dem og ham. Rebekka. Ah! De tror altså at vort forhold trænger til at – legaliseres, som De det for alvor? Gylling. Jeg vil ikke indlade mig på sagen selv. Men jeg tror at ha’ iagttaget at der, hvor det er lettest at bryde med alle fordomme det er i – Rebekka. Det er i forholdet mellem mand og kvinde, mener De? Gylling. Jeg tror det. Rebekka. Jeg havde nær sagt, – gid De havde ret, rektor Gylling. Gylling. Hvad mener De med det? De siger det så besynderlig. Rebekka. Å hvad. Lad os ikke snakke om de ting. (går mod vinduet.) Ah, der kommer Rosmer. Gylling. (griber sin hat.) Allerede! Så vil jeg gå. Rebekka. Nej, bliv her. For nu skal De få høre noget. Gylling. Ikke nu. Jeg synes ikke jeg tåler at se ham. Rebekka. Jeg ber Dem, bli’. Gør det. Ellers vil De angre det siden. Det er sidste gang jeg ber Dem om noget. Gylling (lægger hatten fra sig.) Nu vel. Lad så være da. (Der er en stund stille. Da kommer Johannes Rosmer ind fra forstuen.) Rosmer. (ved synet af rektoren, standser i døren.) Hvad! Er du her. Rebekka. Han vilde helst ikke mødt dig, Rosmer. Gylling (uvilkårligt.) Du! Rebekka. Ja, herr rektor. Rosmer og jeg siger du til hinanden. Forholdet har ført det med sig. Gylling. Var det det, som De lovte, jeg skulde få høre? Rebekka. Både det – og lidt mere til. Rosmer. Hvad er hensigten med besøget her idag? Gylling. Jeg vilde endnu en gang prøve på at standse dig og vinde dig tilbage. Rosmer (peger på avisen.) Efter det, som står der? Gylling. Jeg har ikke skrevet det. Rosmer. Gjorde du noget skridt for at holde det tilbage? Gylling. Det vilde været uforsvarligt imod den sag, jeg tjener. Det stod desuden ikke i min magt. Rebekka (river avisen i stykker, krøller stumperne sammen og kaster dem bag ovnen.) Se så. Nu er det ude af øje. Lad det være ude af sind også. For der kommer ikke mere af den slags, Rosmer. Gylling. Å ja, kunde De så sandt mage det så. Rebekka. Kom, og lad os sætte os, kære. Alle tre. Så vil jeg tale. Rosmer. (sætter sig uvilkårligt.) Hvad er det for noget, som er kommet over dig, Rebekka! Denne uhyggelige ro –. Hvad er det for noget? Rebekka. Beslutningens ro. (sætter sig.) Sæt Dem, De også, rektor. (Rektor Gylling tar plads i sofaen.) Rosmer. Beslutningens, siger du. Hvilken beslutning? Rebekka. Jeg vil gi’ dig igen, hvad du trænger for at leve livet. Du skal få din glade skyldfrihed tilbage, kære ven. Rosmer. Men hvad er dog dette! Rebekka. Jeg vil bare fortælle. Der behøves ikke andet. Rosmer. Nu! Rebekka. Da jeg kom her ned fra Finmarken med doktor West, – jn– r. . e. v. Det er kanske rettest at jeg går. Rosig . r ? Rebekka. Han havde lært mig både løst og fast. Alt det spredte, som jeg vidste om tingene i livet den gang. r. g ! e t. n. a (.) Ee g. e. Rosmer. ! Rebekka. Jeg vilde være med i den nye tid, som da brød frem. Være med i de nye tanker. Du havde fortalt mig om Ulrik Hetman og om den omvæltning, som han havde været nær ved –. Jeg vilde, du skulde være for mig, hvad han engang havde været for dig. Og så vilde jeg, vi skulde gå sammen fremad i frihed. Altid videre. Altid længere frem. – Men så var der jo den store uoverstigelige mur mellem dig og den hele fulde frigørelse. Rosmer. Hvilkenmur, mener du? Rebekka. Jeg mener det, at du ikke kunde vokse uden i solskin. Og så stod du der og sygned i et sligt ægteskabs mørke. Rosmer. Vi talte dog aldrig et ord om mit ægteskab. Aldrig et ord. Det ved jeg visst. Rebekka. Det gjorde vi ikke. Men det behøvtes heller ikke. For jeg så til bunds i dig. Og så handled jeg. Rosmer. Hvad er det for handlinger, du sigter til? Gylling. Vil De dermed sige at –! Rebekka. Ja, Rosmer – (rejser sig.) Bliv bare siddende. De også, rektor Gylling. Men nu må det for dagen. Det var ikke dig, Rosmer. Du er skyldfri. Det var mig – som lokked Beate ud på de vildsomme stier – Rosmer (springer op.) Rebekka! Gylling. (op fra sofaen.) – på de vildsomme stier! Rebekka. På de stier, som førte til mølledammen. Nu ved I det, begge to. Rosmer. Men jeg forstår ikke –. Jeg bare hører – og forstår ikke et ord. Gylling. Å jo. Jeg begynder at forstå. Rosmer. Men hvad har du da kunnet sige. Der var jo intet. Slet intet. Rebekka. Der var det, at vil talte sammen, læste sammen, arbejded os sammen fremover i frigørelse. Rosmer. Det har hun altså vidst. Rebekka. Hun fik vide at du arbejded dig ud af alle de gamle udlevede fordomme. Rosmer. Og så? Hvad mere? Nu vil jeg vide alt. Rebekka. En tid bagefter så bad og bønfaldt jeg hende om at jeg måtte få rejse fra Rosmersholm. Rosmer. Hvorfor vilde du rejse? Rebekka. Jeg vilde ikke rejse. Jeg vilde bli’, hvor jeg var. Men jeg sa’ til hende at det var bedst for os alle at jeg kom bort i tide. Jeg lod hende forstå at blev jeg længere, – så kunde der, – så kunde der ske – hvad det så skulde være. Rosmer. Dette er altså, hvad du har gjort. Rebekka. Ja, Rosmer. Rosmer. Det var det, som du kaldte at handle. Rebekka. Jeg kaldte det så, ja. Rosmer. Har du nu skriftet alt? Rebekka. Ja. Gylling. Ikke alt. Rebekka. Hvad mere skulde der være? Gylling. Lod De så ikke til slut Beate forstå at det var nødvendigt – ikke blot at det var bedst, – men at det var nødvendigt, af hensyn til Dem og Rosmer, at De rejste bort så fort som muligt. Rebekka. Kanske jeg sa’ noget sligt også. Rosmer (segner ned i en stol og dækker ansigtet med hænderne.) Og dette spind af løgn og bedrag har hun troet på! Troet så fuldt og fast, – så uryggelig, som hun trode på et evangelium. (ser op på Rebekka.) Og aldrig vendte hun sig til mig. Aldrig med et ord. Hvorfor gjorde hun ikke det? Hun havde sat sig i hodet at en børnløs hustru ikke havde nogen ret. Hun bildte sig ind at det var hendes pligt – at vige plassen. ROg du gjorde intet for at få hende ud af denne indbildning Nej. De bestyrked hende kanske i den. Rebekka. Jeg råded hende så indstændig fra det. Rosmer. Ja, ja, for din vilje bøjed hun sig i alle ting. Og så gik hun stille ud af livet. Gav plads. Gik i – mølledammen. (pringer op.) Hvor kunde, – hvor kunde du drive dette forfærdelige spil? Rebekka. Her var to liv at vælge imellem, Rosmer. Enten måtte du gå tilgrunde eller også – Rosmer. – eller også Beate, ja. Gylling. Dette er forfærdeligt! Forfærdeligt. Rebekka. Men tror I da at jeg handled med fuld og kold fatning! Slig som jeg står her og fortæller det! Der er da vel to slags vilje i et menneske, skulde jeg tro. Jeg vilde ha’ Beate bort. Men jeg trode aldrig at det skulde komme alligevel. Ved hvert skridt, jeg gjorde fremad, synes jeg det skreg indeni mig: Nu ikke længer! Ikke et skridt længer! – Og så kunde jeg ikke la’ det være alligevel. Jeg måtte friste et bitte lidet gran endnu. Bare et eneste et. Og så et til – og altid et til. Har I da aldrig kendt, hvorledes det er at være svimmel? En tør ikke træde et skridt længere ud. Ikke se ned. Og så gør en det alligevel. Kan ikke la’ det være. Synes næsten, det er en dejlig følelse –. Det er på den vis, sligt noget går for sig. Rosmer. Jeg kender nu sammenhængen. Men én ting forstår jeg ikke. Hvorledes har du kunnet bekvemme dig til at forråde hele din hjerteløse færd? Rebekka. Det var jo nødvendigt for din skyld. Jeg vilde ikke at du skulde kende dig trykket og tynget af selvbebrejdelser. Rosmer. Og hvorledes tror du det herefter skal gå med dig? Efter dette? Rebekka. Med mig får det gå som det kan. Det kommer det ikke så nøje an på. Gylling. Ikke et ord, som tyder på anger. Føler De kanske ingen? Rebekka. Undskyld, herr rektor, – det er en sag, som ikke kommer nogen anden ved. Det skal jeg nok klare med mig selv. Gylling. (til Rosmer.) Og denne kvinde er det, som du lever under samme tag med. I fortroligt forhold til. (ser om på portrætterne.) Å – de, som er borte, – de skulde bare se op nu. Rosmer. Går du indover til byen? Gylling (tar sin hat.) Ja. Jo før jo heller. Rosmer (tar ligeledes sin hat.) Så går jeg med dig. Gylling. Vil du det! Ja, jeg tænkte nok vi ikke helt havde mistet dig. Rosmer. Kom så, Gylling! Kom så! (De går begge ud gennem forstuen uden at se til Rebekka.) Rebekka (kikker forsigtig ud gennem vinduetog mum ler ved sig selv.) Ikke over kloppen idag heller. Går ovenom. Kommer aldrig over mølledammen. Aldrig. – Ja, ja da. (Hun går hen og trækker i klokkestrengen. Lidt efter kommer madam Helset ind fra højre.) Madam Helset. Hvad er det frøken. Rebekka. Madam Helset, vil De kanske være så snil at få min rejsekoffert hentet ned fra loftet. Madam Helset. Rejsekofferten? Rebekka. Ja, den brune sælskindskofferten, som De ved. Madam Helset. Ja vel. Men gud bevare mig, vil da frøkenen ud og rejse. Rebekka. Ja, nu vil jeg ud og rejse, madam Helset. Madam Helset. Og det så fort på timen! Rebekka. Så fort jeg har fåt pakket. Madam Helset. Nu har jeg da aldrig hørt sligt. Men frøkenen kommer da vel snart igen? Rebekka. Jeg kommer aldrig mere igen. Madam Helset. Aldrig. Men herre gud, hvorledes skal det bli’ her på Rosmersholm når ikke frøken West er her længer. Nu havde den stakkers pastoren fåt det så godt og hyggeligt. Rebekka. Ja men idag er jeg ble’t ræd, madam Helset. Madam Helset. Ræd? For hvilket da? Rebekka. For de hvide hestene. Madam Helset. For de hvide –! Rebekka. Ja, for det hvide hestene på Rosmersholm. Nå, det var altså rejsekufferten, madam Helset. Madam Helset. Ja vel. Rejsekufferten. (De går begge ud til højre.) Fjerde akt. (Dagligstuen på Rosmersholm. Det er sen aften. Lampen, med skærm over, brænder på bordet. (Rebeka West står ved bordet og pakker nogsmåting ned i en vadsæt. Hendes kåbe og hat ligger på en stol.) (Madam Helset kommer ind fra højre.) Madam Helset. Ja, nu er alle sagerne båret ud, Frøken. De står i køkkengangen. Rebekka. Godt. Kusken er vel tilsagt? Madam Helset. Ja. Han spør, hvad tid han skal være her med vognen. Rebekka. Jeg tænker, så omkring klokken elleve. Dampskibet går ved midnat. Madam Helset. Men pastoren da, som ikke er kommet hjem? Rebekka. Skulde jeg ikke se ham, så kan De sige at jeg skriver ham til. Et langt brev. Sig det. Madam Helset. Men snille frøken, – det går da aldrig i verden an – Rebekka. Hvilket, madam Helset? Madam Helset. At De rejser fra Rosmersholm uden at si’e pastoren farvel. Rebekka. Jo, det er kanskje netop bedst således. Madam Helset. Nej, at jeg skulde opleve dette her, – det havde jeg da ikke tænkt. Rebekka. Hvad havde De da tænkt, madam Helset? Madam Helset. Jeg havde rigtignok tænkt, at pastor Rosmer var reellere end som så. Rebekka. Reellere? Madam Helset. Ja det siger jeg. Rebekka. Men, kære, hvad mener De da med det. Madam Helset. Jeg mener, som sandt og ret er, frøken. Han skulde ikke fri sig fra det på den måden. Rebekka. (ser på hende.) Sig mig ærligt og oprigtigt, – hvorfor, tror De, jeg rejser bort? Madam Helset. Herre gud, det er vel nødvendigt, frøken. Men jeg synes rigtignok ikke det er pent gjort af pastoren. Mortensgård var da undskyldt, han. For hun havde jo sin mand i live. Så de to kunde ikke gifte sig sammen, om de aldrig så gerne vilde. Men – Rebekka. Havde De kunnet tænkt Dem sligt noget noget med mig og pastor Rosmer? Madam Helset. Tænkt mig –? Rebekka. Ja, synes De ikke dette kom som et tordenslag? Madam Helset. Å, jeg vil ikke sige det heller. Vi er jo alle sammen mennesker, frøken West. Rebekka. Det er et sandt ord, madam Helset. Vi er alle sammen mennesker. Madam Helset (ser mod forstuen.) Å Jøsses, – der kommer han lige akkurat! Rebekka. Alligevel. (bestemt.) Nå ja. Lad så være. (Johannes Rosmer kommer ind gennem den åbne forstue.) Rosmer, (ser rejsetøjet, vender sig til Rebekka og spørger:) Hvad betyder dette her? Rebekka. Jeg rejser. Rosmer. Straks. Rebekka. Ja. (til madam Helset.) Altså klokken elleve. Madam Helset. Godt, frøken. (Hun går ud til højre.) Rosmer (efter et kort ophold.) Hvor rejser du hen, Rebekka? Rebekka. Nordover med dampskibet. Rosmer. Nordover? Hvad vil du der nord. Rebekka. Det var jo der jeg kom fra. Rosmer. Men der oppe har du jo ikke noget at gøre nu. Rebekka. Det har jeg ikke her heller. Rosmer. Hvad tænker du da at ta’ dig til? Rebekka. Jeg ved ikke. Jeg vil bare se at få ende på det. Rosmer. Få ende på det? Rebekka. Rosmersholm har knækket mig. Rosmer (ser på hende.) Siger du det? Rebekka. Jeg havde så frisk og modig en vilje da jeg kom hid. Nu er jeg kommen ind under en fremmed lov. Herefterdags tør jeg ikke vove nogen verdens ting. Rosmer. Hvorfor ikke? Hvad er det for en lov, du siger er kommet under? Rebekka. Kære lad os ikke tale om det nu. – Hvad blev det så til med dig og rektoren. Rosmer. Vi har sluttet fred. Rebekka. Ja så. Det blev altså til det. Rosmer. Han samled hele vor gamle vennekreds sammen hos sig. De har gjort mig det indlysende at arbejdet for at adle sindene, – det ligger slet ikke for mig. Og det er desuden noget så håbløst i sig selv. Jeg lar det ligge. Rebekka. Ja, ja, det er vel kanske bedst så. Rosmer. Siger du det nu? Er du nu af den mening? Rebekka. Jeg er kommen til den mening. Rosmer. Du lyver, Rebekka. Rebekka. Lyver –! Rosmer. Ja, du lyver. Du har aldrig trod på mig. Aldrig har du trod at jeg var mand for at kæmpe den sag frem til nogen sejr. Rebekka. Jeg har trod at vi to sammen vilde kunne magte det. Rosmer. Det er ikke sandt. Du har trod, at du selv skulde kunne udrette noget stort i livet. At du kunde bruge mig til det. At jeg kunde være dig tjenlig for dine formål – Rebekka. Hør nu, Rosmer – Rosmer (sætter sig tungt ned i sofaen.) Å jeg ser nu til bunds i det hele. Jeg har været som en handske i dine hænder. Rebekka. Hør nu, Rosmer. Lad os tale sammen. Det blir sidste gang. (sætter sig i en stol ved sofaen.) Jeg havde tænkt at jeg vilde skrive dig til om det altsammen når jeg var kommen der nord igen. Men det blir vel bedst at du straks får høre det. Rosmer. Har du endnu mere at tilstå? Rebekka. Jeg har det store igen. Rosmer. Hvilket store? Rebekka. Det som du aldrig har anet. Det, som gir både lys og skygge til alt det øvrige. Rosmer. Jeg forstår ikke noget af dette. Rebekka. Det er ganske sandt at jeg satte mig for at vinde indpas her på Rosmersholm, fordi jeg mente at jeg nok skulde gøre min lykke her. Enten på den ene måden eller på den anden, forstår du. Rosmer. Det fik du da også drevet igennem. Rebekka. Jeg tror jeg kunde drevet igennem, hvad det så skulde være dengang. For da havde jeg endnu min modige i fribårne vilje. Jeg kendte ikke hensyn at ta’. Ikke forhold at gå af vejen for. Men så kom begyndelsen til det, som har knækket viljen i mig – og skræmt mig så ynkelig for hele livet. Rosmer. Hvad kom? Tal så jeg kan forstå dig. Rebekka. Da kom det over mig, dette vilde ubetvingelige begær –. Å Rosmer –! Rosmer. Begær? Du! Efter hvad? Rebekka. Efter dig. Rosmer (springer op.) Hvad er dette! Rebekka. Bliv siddende, kære. Så skal du få høre videre. Rosmer. Og du vil sige, at du n har elsket mig! Rebekka. Jeg syntes, det måtte kaldes at elske – den gang. At det var kærlighed. Men det var det ikke. Det var, som jeg si’er dig. Det var et vildt ubetvingeligt begær. Rosmer. Og det er dig selv, – dig – dig, som du fortæller dette om. Rebekka. Ja, hvad synes du, Rosmer? Rosmer. Og ud af dette, – under magten af dette var det altså at du – at du handled, som du kalder det? Rebekka. Det var over mig som et vejr ved havet. Det var som et af de vejr, vi kan ha’ ved vintertid der nordpå. Det bær’ en med sig. Ikke tanke på at stå imod. Rosmer. Så fejed det den ulykkelige Beate ud i – mølledammen. Rebekka. Det stod som en kamp på bådkølen mellem Beate og mig i den tid. Rosmer. Du var visselig den stærkeste på Rosmersholm. Stærkere end både Beate og jeg tilsammen. Rebekka. Jeg kendt dig så vidt at jeg vidste at til dig var ingen vej fremkommelig før du var gjort fri både i forholde – og i sind. Rosmer. Men jeg begriber dig ikke, Rebekka. Du, du selv, – hele din adfærd er mig en gåde. Nu er jeg jo fri, både i sind og i forhold. Du står nu ved det mål, du har sat dig. Og alligevel – Rebekka. Aldrig har jeg ståt længere fra målet end nu. Rosmer. Og alligevel, siger jeg, – da jeg igår spurte dig – bad dig: vær min hustru – da skreg du ud som i skræk at det aldrig kunde ske. Rebekka. Da skreg jeg ud i fortvilelse, du. Rosmer. Hvorfor? Rebekka. Fordi Rosmersholm har magtstjålet mig. Her har jeg fåt min unge, stærke, modige vilje stækket. Den tid er forbi for mig, da jeg turde vove, hvad det så skulde være. Jeg hander ikke længer frit, Rosmer. Rosmer. Sig mig, hvorledes dette er kommet. Rebekka. Det er kommet gennem samlivet mig dig. Rosmer. Men hvorledes? Hvorledes? Rebekka. Da jeg var ble’t alene med dig her, – og da du var blet dig selv – Rosmer. Ja, ja? Rebekka. – for du var aldrig helt ud dig selv så længe Beate leved – Rosmer. Desværre, det har du nok ret i. Rebekka. Da jeg fik leve sammen med dig her, – i stilhed, – i ensomhed, – da du gav mig alle dine tanker uforbeholdent, – hver en stemning, så blødt og så stilfærdigt, som du følte den – da gik det store omslag for sig – lidt efter lidt – umærkeligt – men så fuldstændig. – Lige til bunden af mit sind. Rosmer. Å, hvad er dog dette, Rebekka! Rebekka. Alt dette sansedrukne begær kom så langt, – så langt bort fra mig. Alle disse opjagede magter kom sig til ro. Der faldt en※ stilhed over mig som på et fugleberg under midnatssolen derhjemme.※ sindshvile Rosmer. Sig mere om dette. Alt, hvad du ved at sige. Rebekka. Der er ikke andet, Rosmer. Det er bare det, at da kærlighed op i mig. Den store, stille kærlighed, som så glad og villig lar sig nøje med samlivet, slig som det har været mellem os to. Rosmer. Å, om jeg havde vidst dette før. Rebekka. Bedst, så, som det er. Da du igår spurte om jeg vilde være din hustru, da jubled det op i mig – Rosmer. Ja, gjorde det ikke det, Rebekka. Rebekka. – et øjeblik. Det var min friske modige vilje, som holdt på at gøre sig fri igen. Men nu har den ikke mere nogen magt i længden. Rosmer. Hvorledes forklarer du det, som er sket med dig? Rebekka. Det er rosmer-slægtens livssyn, – eller dit livssyn i alle fald – som har smittet min vilje. Rosmer. Smittet? Rebekka. Og gjort den syg. Trælbundet den under love, som før ikke galdt for mig. Du, – samlivet med dig – har adlet mit sind – Rosmer. Å om jeg turde tro det! Rebekka. Du tør trygt tro det. Det rosmerske livssyn adler, men – (ryster på hodet.) men – men – Rosmer. Men? Nu? Rebekka. Men det dræber lykken, du. Rosmer. Siger du det, Rebekka? Ved du det så visst? Om jeg nu spurte dig igen –. Bad dig –! Rebekka. Glemmer du den fortid, jeg har bag mig? Det er jo det forfærdelige at nu, da al livets lykke bydes mig med fulde hænder, – nu er jeg bleven slig at fortiden stænger for mig. Rosmer. Din fortid er død, Rebekka. Den har ikke lægere noget tag i dig – ikke noget sammenhæng med dig – slig, som du nu er. Rebekka. Men skyldfriheden? Hvor tar jeg den fra? Rosmer. (tungt.) Ja, skyldfriheden. Rebekka. Skyldfriheden – i den er lykken og glæden. Det var jo den lære, som du vilde gøre levende i de vordende glade adelsmennesker. Rosmer. Å, det var bare en halvfærdig drøm, Rebekka! En overilet indbildning, som jeg ikke selv tror på længer. Menneskene lar sig ikke adle udenfra. Rebekka. Ikke gennem den stille kærlighed, tror du? Rosmer. Ja, det er jo det, som vilde være det store. – Hvis så var. Men hvorledes kommer på det rene med dette? Til bunds i det? Rebekka. Tror du mig ikke, Rosmer. Rosmer. Hvor kan jeg tro fuldt ud på dig? På dig, som har dækket og dulgt så usigelig meget. Nu kommer du med dette nye. Ligger der nogen hensigt under så sig mig det rent ud? Er der et eller andet, som du tænker at opnå ved det? Noget, som jeg ikke kan gennemskue? Rebekka. Å denne tvil –! Rosmer. Ja, det er det forfærdelige. Men jeg kan ikke gøre ved det Jeg vil aldrig kunne fri mig fra tvilen. Aldrig vide visst at jeg har dig i hel og ren kærlighed. Rebekka. Er der ikke nogen inden i dig, som siger dig at med mig er en forvandling sket? Og at forvandlingen er sket ved dig, – ved dig alene. Rosmer. Å du, – Jeg tror ikke længer på min evne til at forvandle mennesker. Jeg tror ikke på mig selv i nogen sag mere. Jeg tror hverken på mig eller på dig. Rebekka. Hvorledes vil du da kunne leve livet? Rosmer. Ja det forstår jeg ikke selv. Jeg tror ikke jeg kan leve det. Jeg ved ikke en eneste ting i verden, som det kunde være værdt at leve for. Rebekka. Å livet er dog så rigt og herligt, du. Rosmer. Så giv mig troen på os begge. Beviser, – beviser vil jeg ha’. Rebekka. Beviser? Hvor kan jeg gi’ dig beviser – Rosmer. Det må du. Jeg bærer ikke dette øde, – denne forfærdelige tomhed, – dette – dette – Rebekka. (peger ud gennem forstuen.) Hys. Ser du ham, som der kommer. Rosmer. (ser ud.) Det er Ulrik Hetman. (Ulrik Hetman kommer ind gennem forstuen.) Ulrik Hetman (standser indenfor døren.) et, j . . . Jå . Jee . t. () , r. T i . o? . ig. r. T . r. ? Ft r. O –? (.) H N? ( Rosmer. Vil De gå nu? I mørke natten? Hetman. Mørke natten er bedst. Fred med jer. (han går ud gennem forstuen.) (Der er en stund stille i stuen. Rebekka står ved vinduet. Rosmer går om på gulvet. Derpå sætter han sig i en stol ved bordet.) Rosmer. Det blir nok ikke andet for, Rebekka. Du må nok rejse. Rebekka. Ja, jeg øjner ikke noget valg. Rosmer. Lad os nytte den sidste stund. Kom her hen og sæt dig hos mig. Rebekka (går hen og sætter sig.) Hvad vil du mig så, Rosmer? Rosmer. Først vil jeg nu sige dig det, at du ikke bekymring for din fremtid. Rebekka. Hm. Min fremtid – Rosmer. Jeg har forudset alle muligheder. Hvad der så sker, så er der sørget for dig. For længe siden. Rebekka. Det også, du kære. Rosmer. Det har du vel kunnet sige dig selv. Rebekka. Sligt noget har jeg aldrig tænkt på. Rosmer. Nej, nej, – du mente vel, at det aldrig kunde bli’ anderledes mellem os, end det var. Rebekka. Ja, så trode jeg. Rosmer. Jeg også. Men om nu jeg gik bort – Rebekka. Å, du vil leve længer end jeg, Rosmer. Rosmer. Det står det vel i alle fald i min magt at råde for selv. Rebekka. Hvad er dette her! Du tænker da vel aldrig på at –? Rosmer. Synes du det vilde være så underligt? Efter det ynkelige nederlag, som jeg har lidt. Jeg, som vilde føre min livssag til sejr –. Og så flygter jeg fra det hele – endnu før slaget er rigtig begyndt. Rebekka. Tag kampen op igen, Rosmer. Prøv bare, – og du skal se, du sejrer. Du vil adle hundreder, – du vil adle tusender af sind. Prøv bare! Rosmer. Å Rebekka, – jeg, som ikke længer tror på min egen livssag. Rebekka. Men din sag har jo alt ståt sin prøve. Et sind har du i alle fald adlet. Mig, så længe jeg lever. Rosmer. Ja, hvis jeg turde tro dig i dette. Rebekka. (knuger sine hænder.) Å men, Rosmer, – ved du da ikke noget – ikke noget, som kunde få dig til at tro det. Rosmer (farer op som i angst.) Kom ikke ind på dette her! Ikke nærmere, Rebekka. Ikke et ord. Rebekka. Jo just dette må vi ind på. Ved du noget, som kan kvæle tvilen. For jeg ved ikke noget i verden. Rosmer. Bedst for dig at du ikke ved det. Bedst for os begge. Rebekka. Rosmer, – dette slår jeg mig ikke til tåls med. Ved du noget, som kan frikende mig i dine øjne, da kræver jeg som min ret at du nævner det. Rosmer. Så lad os se. Du siger, at den store kærlighed er i dig. At gennem mig er dit sind adlet. Er det så? Har du regnet rigtig over. Lad os gøre prøve på regnestykket. Rebekka. Det er jeg beredt til. Rosmer. Når det så skal være? Rebekka. Når som helst. Jo før jo heller. Rosmer. Så lad mig da få se, Rebekka – om du – for min skyld – endnu i denne aften – (afbryder.) Å nej, nej. Rebekka Jo jo, Rosmer – sig det, og du skal få se. Rosmer. Har du mod til, – er du villig til – gladelig som U. B sa’ for min skyld – nu i nat –※ at gå den samme vejen, – som Beate gik? Rebekka ※ gladelig (hæver sig langsomt fra stolen og siger næsten målløs.) Rosmer –! Rosmer. Det er dette spørsmål, som jeg ikke har kunnet gøre mig fri for i hele dag. Hvert øjeblik kommer jeg tilbage til det samme. Jeg ser dig lys levende for mig, – gå udpå kloppen – og så, med lude digen gang – ud over rækværket –n – ned i mølledammen. Ud over fossen. Så viger du. Vover ikke, hvad hun voved. Rebekka. Og hvis jeg nu havde det mod? Og den gladelige vilje? Sig mig, – hvad tænker du at det kunde gavne dig. Rosmer. Så måtte jeg vel tro dig. Så måtte jeg vel få troen igen på min livssag. Troen på min evne til at adle menneskesind. Troen på menneskesindets evne til at adles. Rebekka. Du skal få troen igen. Rosmer. Har du mod og vilje – til dette, Rebekka? Rebekka. Det får du dømme om imorgen – eller siden – når de fisker mig op – Rosmer. (tar sig for panden) Det er som en dragende svimmelhed – Rebekka. – for jeg vil ikke gerne bli liggende der nede. Ikke længer end nødvendigt. Der må sørges for at de finder mig. Romer. Men dette her – det er jo vanvid. Det kan ikke ske. Jeg vil tro dig på dit blotte ord denne gang. Rebekka. Talemåder. Ingen fejghed, Rosmer. Hvor kan du tro mig på ordet mere i dette end i alt andet. Rosmer. Men jeg vil ikke se dit nederlag. Rebekka. Det blir ikke noget nederlag. Rosmer. Det blir. Aldrig har du sindmod til at gå Beates vej. Rebekka. Tror du ikke det.Beet mod. Rosmer. Aldrig Du er ikke som Beate. Du er ikke under et forkvaklet livssynsets magt. Rebekka. Men jeg er under det rosmersholmske livssyn – nu. Hvad jeg har forbrudt, bør det sig at jeg soner※. Det også, det også. Min bortgang vil frelse det bedste i dig. Rm.Er det der, du står Rb.Ja Rm(besluttet)Nu vel. Så er jeg under vort frigjorte livs R:Der er ingen dommer over os. Og derfor får vi holde justits selv Rosmer. Å, i mig er der ingen ting at frelse mere. Rebekka. Det er der. Jeg vil ikke ligge her som en død vægt i det skib, som du skal sejle frem på. Jeg må overbord. Og så skulde jeg kanske gå her og leve et forkludretforspildt liv. Ruge og gruble over lykken, som min fortidjeg selv har forspildt for mig.. Jeg må overbord Rosmer. Rosmer. Hvis du går, så går jeg med dig. Rebekka. Ja kom med og vær vidne – Rosmer. Jeg går med dig, siger jeg. Rebekka. Til kloppen, ja. Den drister du dig aldrig over. Rosmer. Har du lagt mærke til det? Rebekka. Ja. Det var det, som gjorde min kærlighed håbløs. Rosmer. Rebekka, – nu lægger jeg min hånd på dit hode æ (gør som han siger.) Og tar dig til ægte som min rette hustru. Rebekka (griber begge hans hænder og bøjer hodet ned mod hans bryst.) Tak, Rosmer. (slipper ham.) Og nu går jeg. Men jeg, – jeg vilde herefter dag bare være som et havtrold, der hang og hæmmed det skib.. Rosmer. Mand og hustru bør følges ad. Rebekka. Bare til kloppen, Rosmer. Rosmer. Ud på den også. Så langt, som du går, går jeg også. For nu tør jeg det. Rebekka. Ved du så usvigelig visst at denne vejen er det bedste for dig? Rosmer. Jeg ved at den er den eneste. Rebekka. Om du bedrog dig i det? Om den tro bare var et blændværk? – en af disse hvide hestene på Rosmersholm. Rosmer. Kan være det. For dem slipper vi ikke fra, – vi, her på gården. Rebekka. Så bliv, Rosmer! Rosmer. Manden skal følge sin hustru, som hustruen sin mand. Rebekka. Ja sig mig det først. Er det dig, som følger mig – eller er det mig som følger dig. Rosmer. Det grunder vi aldrig ud tilbunds. Rebekka. Jeg vilde dog gerne vide det. Rosmer. Vi to følger hinanden, Rebekka. Du mig og jeg det. Rebekka. Det tror jeg næsten også. Rosmer. For nu er vi to et. Rebekka. Ja. Nu er vi et. Kom. Så går vi. (de går ud gennem den åbne forstue og ses at dreje om til venstre.) (Stuen står en stund tom. Så lykker madam Helset på døren til højre.) Madam Helset. Frøken, nu er vognen – (ser sig om.) Ikke inde? Ude på denne tid? Nå da, – det må jeg sige –. Hm –. (går ud i forstuen, ser sig om, og kommer ind igen.) Ikke på bænken. Å nej, nej. (går til vinduet og ser ud.) Jøsses, – hvad er det for noget! Den hvide hesten! Nej da. nej da! – Der står den. På kloppen. Ikveld tør han – (skriger højt.) I fossen! Begge to i fossen! (løber mod døren til højre og råber) Hjælp, – hjælp. (standser, skotter mod vinduet og siger sagtere.) Nej da. Her er ikke hjælp og råd skabt. Det var salig fruen, som tog dem. 